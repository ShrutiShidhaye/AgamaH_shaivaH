+++
title = "०५"

+++
पञ्चमः पटलः  
  
" स्वच्छन्दोद्योतः "  
  
दीक्षादीक्षणनिर्माणनानोपायप्रदर्शनः ।   
  
जयत्यनुग्रहैकान्तविश्रान्तः परमेश्वरः ॥   
  
अथ पटलसङ्गतिं कुर्वती उक्तकलादीक्षानुवादपूर्वं   
तत्त्वदीक्षां प्रस्तावयितुं श्रीदेव्युवाच ----   
  
  
कलादीक्षा सुरेशान कथिता परमेश्वर ।   
  
तत्त्वदीक्षां समासेन कथयस्व प्रसादतः ॥ ५-१ ॥   
  
  
सुरेशानो ब्रह्मादीनां स्वामी । परमेश्वरस्तु   
परभैरवसत्तानुप्रवेशात् । समासेनेति सङ्क्षेपेण विधिविस्तारस्य   
कलादीक्षायामुक्तत्वात् ॥ १ ॥   
  
एवमभ्यथीतः श्रीभैरव उवाच ----   
  
  
समासात् कथयिष्यामि त्वत्प्रियार्थं वरानने ।   
  
  
पूर्वं प्रश्नेन प्रकृतां तत्त्वदीक्षां नानाभेदभिन्नाम् ॥   
  
तत्र ----   
  
  
षट्त्रिंशत्तत्त्वमुख्यानि यथा शोध्यानि पार्वति ॥ ५-२ ॥   
  
पृथिव्यादिशिवान्तानि स्वव्याप्त्यानुगुणैः सह ।   
  
यथा शुद्ध्यन्ति देवेशि तथा ते कथयाम्यहम् ॥ ५-३ ॥   
  
  
तत्त्वदीक्षायां तत्त्वानामन्तर्भाविताध्वान्तरापेक्षं प्राधान्यमेव  
व्याप्तिरध्वान्तराणां तु गुणीभावः । एवमन्यत्र । येन प्रकारेण   
शोध्यानि शोधनीयानि, यथा च शुद्ध्यन्ति तथा शोधकशोध्यगतं   
प्रकारं तव अनुग्रहैकपरायाः कथयामीति प्रतिज्ञा ॥ ३ ॥   
  
तत्र ----   
  
  
विद्याराजस्य ये वर्णा नवसङ्ख्योपलक्षिताः ।   
  
वाचकास्ते च तत्त्वानां…  
  
  
शोध्यत्वेनोपस्थाप्यानाम् ॥   
  
यथा भवन्ति तथा ----   
  
  
…कथयाम्यनुपूर्वशः ॥ ५-४ ॥   
  
  
तत्र ----   
  
  
धरित्र्यादिप्रधानान्तमूकारो वाचकः स्मृतः ।   
  
पुरुषस्य यकारो वै रागतत्त्वान्वितस्य च ॥ ५-५ ॥   
  
  
स्मृत इति श्रीश्रीकण्ठेन । अतश्च तेनैव वर्णेन   
प्रणवनवात्मोच्चारपूर्वं तत्तत्तत्त्वं कलोपस्थापनवदुपस्थाप्य   
अध्वसन्धानादिशुद्धाशुद्धतत्त्वानुसन्ध्यन्तं सर्वं पूर्ववत्   
कर्तव्यम् । एवं सर्वत्र । पुरुषस्य स्पृहामयत्वाद्   
रागतत्त्वान्वितस्येत्युक्तम् ॥ ५ ॥   
  
  
नियामिकां वकारेण विद्यातत्त्वसमन्विताम् ।   
  
कालं कलां लकारेण कल्पयेत्तु वरानने ॥ ५-६ ॥   
  
  
किञ्चिद्वेदनात्मनोऽशुद्धविद्यायाः किञ्चिदंशे   
नियमानुप्रवेशान्नियत्या सह निर्देशः । कलायास्तु   
किञ्चित्कर्तृत्वात्मनः क्रियाविशिष्टायाः   
कालानुवेधस्यावश्यम्भावात् कालेन सह निर्देशः ।   
सहनिर्देशश्चायं वाच्यवाचकभावप्रदर्शनाय । शोधनं तु   
पृथगेव ॥ ६ ॥   
  
किं च ----   
  
  
मायातत्त्वं मकारेण विद्यातत्त्वं क्षकारतः ।   
  
रेफेण चैश्वरं तत्त्वं हकारेण सदाशिवः ॥ ५-७ ॥   
  
प्रणवेन तथा शक्तिर्न्यसितव्या वरानने ।   
  
  
प्रणवेन बिन्दुना । शक्तिरिति शक्तितत्त्वं परमशिवरूपमेव ॥ ७ ॥   
  
अत एव ----   
  
  
व्यापिनीं समनां चोर्ध्वे तत्रैव तु विशोधयेत् ॥ ५-८ ॥   
  
  
तत्रैवेति शिवतत्त्वे प्रणवेनैव ॥ ८ ॥   
  
एतच्च सर्वं पूर्वोक्तेन सर्वेण विधिना ----   
  
  
शोधयित्वा क्रमेणैव मूलमन्त्रेण सुव्रते ।   
  
योज्य आत्मा परे तत्त्वे उन्मनातीतसर्वगे ॥ ५-९ ॥   
  
निराभासे परे शान्ते ईशाने चाव्यये त्वजे ।   
  
  
शिष्यदेहे पादान्ताद् गुल्फान्तं पृथ्वी, गुल्फान्नाभ्यन्तं   
जलादिप्रधानान्तानि त्रयोविंशतिः, ततस्ताल्वन्तं पुमादिमायान्तानि   
सप्त, ततो ब्रह्मबिलोपान्तं विद्यादिसदाशिवान्तं त्रयम्, तदुपरि   
समनान्तं शक्तितत्त्वसहितं शिवतत्त्वम्, इति तत्त्वानि विन्यस्य,   
दीक्ष्यस्य तानि सर्वाणि क्रमेण पूर्वोक्तविधिना प्रोक्तनवात्मावयवैः   
शोधयित्वा, आत्मा परे तत्त्वे परमशिवे, मूलमन्त्रेणेत्यवयवापेक्षया   
समग्रेण नवात्मना योज्यः । कीदृशे ? उन्मनामतीते   
तदनुप्रवेशानन्तरलभ्ये शक्तिमदात्मनि सर्वगे व्यापके ।   
ईषद्भासनाद् निष्क्रान्ते सर्वाभासोत्थापके च, निःशेषभेदोपशमात्   
परे शान्ते, ईशाने विश्वेश्वरे, अव्यये अजे चेति नित्ये ॥ ९ ॥   
  
तदित्थमेकैकं शोधनीयत्वेन ----   
  
  
षट्त्रिंशत्तत्त्वमाख्यातं…  
  
  
पात्रादित्वात् समाहारे स्त्रीप्रत्ययाभावः ॥   
  
अथ ----   
  
…णवतत्त्वं प्रचक्ष्महे ॥ ५-१० ॥   
  
  
तत्र ----   
  
  
प्रकृतिः पुरुषश्चैव नियतिः काल एव च ।   
  
माया विद्या तथेशश्च सदाशिवशिवौ तथा ॥ ५-११ ॥   
  
  
एतानि मुख्यानि नवतत्त्वानि नवभिर्नवात्मकैः प्रातिलोम्येन  
पूर्वोक्तविधिना ----   
  
  
शोधयित्वा तु विधिवद् व्याप्त्यात्मानं नियोजयेत् ।   
  
  
शिष्यस्य ।   
  
प्राधान्येन तु ----   
  
  
पञ्चतत्त्वी यदा शोध्या…  
  
  
तदा ----   
  
  
…वक्त्रमन्त्रास्तु वाचकाः ॥ ५-१२ ॥   
  
  
तैश्च सद्योजातादिक्रमेण ----   
  
  
धरित्र्यादि खपर्यन्तं शोधयेत् तत्क्रमेण तु ।   
  
  
तत्त्वपञ्चकस्याशेषाध्वशुद्ध्यनुगुणां निवृत्त्यादिकलाव्याप्तिमाह --  
______________   
  
  
कलानां यावती व्याप्तिस्तत्त्वानां तावदेव हि ॥ ५-१३ ॥   
  
  
एवं च वदन् कलादीक्षोक्तोऽत्र सर्वो विधिः, केवलं   
कलोपस्थापनाद्यवसरे सद्योजातादिमन्त्रैर्धरादितत्त्वोपस्थापनादि   
कार्यम् । अतश्च तत्त्वपञ्चकमेतद् भगवद्वक्त्रमन्त्रस्फारसारतया   
परभैरवमयमेवेति तदभेदव्याप्तिरेव परं शुद्धिसाधनमिति   
शिक्षयति ॥ १३ ॥   
  
अथ ----   
  
  
त्रितत्त्वमधुना वक्ष्ये यथा शोध्यं वरानने ।   
  
  
आत्मविद्याशिवाख्यं मेयमानमातृरूपम् ॥   
  
अस्य वाचकव्याप्तिमाह ----   
  
  
अकार आत्मतत्त्वस्य वाचकः परिकीतीतः ॥ ५-१४ ॥   
  
मायान्तं तद्विजानीयात्…  
  
  
अकार इति प्रणवसत्कः (= प्रणवगतः) । मायान्तमेकत्रिंशता   
तत्त्वैरपरिवजीत आत्मा शिवशक्तेर्मेय इति तावत्येवास्य व्याप्तिः ॥   
  
  
…विद्याख्यस्याप्युकारकः ।   
  
सकलावधि तज्ज्ञेयं…  
  
  
विद्या ज्ञानक्रियात्मा शक्तिः शुद्धविद्येश्वरसदाशिवव्याप्तिका ।   
सकलः सदाशिवः ॥   
  
तदुपरि शक्तिव्यापिनीसमनाशक्तिव्यापकस्य ----   
  
  
…शिवस्य तु मकारकः ॥ ५-१५ ॥   
  
  
यस्तु तदूर्ध्वगो बिन्दुरुन्मनाव्याप्तिसतत्त्वः ----   
  
  
खस्वरः…  
  
  
खं पराकाशं स्वरयति शब्दयति सः पराकाशात्मा ॥   
  
  
अत एव ----   
  
  
…खस्वरूपस्य शिवतत्त्वस्य वाचकः ।   
  
  
तदित्थमेतदनुसन्धाय प्राग्वदध्वोपस्थापनपूर्वम् ----   
  
  
शोधयित्वा क्रमेणैव…  
  
  
शिष्यात्मानम् ----   
  
  
…परे तत्त्वे नियोजयेत् ॥ ५-१६ ॥   
  
  
खस्वरोक्तव्याप्तिसारेण प्रणवेन ॥ १६ ॥   
  
तदित्थमत्र ----   
  
  
तत्त्वदीक्षा समाख्याता चतुर्भेदव्यवस्थिता ।   
  
  
पूर्वं तु योजनिकाग्रन्थान्ते एकतत्त्वदीक्षाप्युक्तेति दशीतमेव ॥   
  
एवं प्रश्नितां तत्त्वदीक्षामुक्त्वा, अनुजिघृक्षोर्भगवत्या   
आशयपरितोषायाप्रश्नितामपि पदादिदीक्षां निरूपयिष्यन्   
भगवानाह ----   
  
  
पददीक्षां प्रवक्ष्यामि यथावदनुपूर्वशः ॥ ५-१७ ॥   
  
  
वर्णमन्त्रदीक्षाभ्यां तुल्येतिकर्तव्यतां भुवनदीक्षां तदवसर   
एव सङ्क्षेपेण प्रतिपादयिष्यति, विस्तरेण तु दशमपटले । ततः   
पददीक्षामेव तावदाह ॥ १७ ॥   
  
तत्र ----   
  
  
विद्याराजे तु ये वर्णा नवसङ्ख्योपलक्षिताः ।   
  
पृथग्भेदेन तेषां तु विन्यासं कथयामि ते ॥ ५-१८ ॥   
  
  
तत्र ----   
  
  
नवनाभं पुरं कृत्वा नवपद्मोपलक्षितम् ।   
  
  
कथम् ----   
  
  
नवहस्तं लिखेद्वेश्म अष्टपर्वाधिकं बुधः ॥ ५-१९ ॥   
  
  
वेश्म मण्डलक्षेत्रम् । अष्टभिः पर्वभिरङ्गुलैराधिक्ये सर्वमेतत्   
क्षेत्रमङ्गुलशतद्वयं चतुवींशत्यधिकं २२४   
भुवनाध्वप्रतिबिम्बरूपं भवति । तस्मिन् सर्वतः   
सप्तभागकल्पनयैकैकस्य भागस्य द्वात्रिंशदङ्गुलत्वं जायते, इति   
तदर्थमङ्गुलाष्टकाधिक्यदानम् ॥ १९ ॥   
  
अथ ----   
  
  
सप्तभागीकृतं तत्तु…  
  
  
कुर्यात् ॥   
  
किं कृत्वा ----   
  
  
…डक्षिणोत्तरभाजितम् ।   
  
चतुरश्रं विभज्यादौ मत्स्यैश्चैवात्र चिह्नितम् ॥ ५-२० ॥   
  
  
भाविनीत्या ब्रह्मस्थानात् पूर्वापरदिशौ अङ्कयित्वा, किञ्चिदूनेन   
चतुर्भागेन क्षेत्रमानेन सूत्रेण   
पूर्वापराङ्कयोर्वामहस्तप्रतिबद्धेन दक्षकरगताग्रभागेन   
पार्श्वयोर्मत्स्यबन्धाकारं रेखाद्वयमुत्पाद्य, तन्मध्ये   
सूत्रमास्फाल्य दक्षिणोत्तरभाजितं क्षेत्रं कृत्वा,   
क्षेत्रार्धमानेन सूत्रेण पार्श्वगतमध्याङ्कप्रतिबद्धेन कोणेषु   
मत्स्यबन्धचतुष्कमुत्पाद्य, तत्र सूत्रास्फालनेन चतुरश्रं   
विभज्येत्यत्र पिण्डार्थः ॥ २० ॥   
  
एवं चतुरश्रे क्षेत्रे पूर्वापरायतैः सूत्रैः सप्तधा विभक्ते ----   
  
  
कोष्ठकैकोनपञ्चाशत् सूत्रेण तु समालिखेत् ।   
  
  
दक्षिणोत्तरायतैर्मध्यगतैः षड्भिः सूत्रैरेकोनपञ्चाशतं  
कोष्ठकानुत्थापयेत् ॥   
  
एवं कृत्वा ----   
  
  
मध्यमे कोष्ठके सूत्रं द्वात्रिंशाङ्गुलसम्मितम् ॥ ५-२१ ॥   
  
समालिख्य महादेवि चतुर्भागविभाजिते ।   
  
  
ब्रह्मस्थानाच्चतुभीः समभागैर्भ्रमैः   
पर्यन्तभाविव्योमरेखावकाशं परिकल्प्य विभक्ते इत्यर्थः ॥   
तत्र भागचतुष्टयमध्यात् ----   
  
  
प्रथमे कणीकां कुर्यात् केसराणि द्वितीयके ॥ ५-२२ ॥   
  
तृतीये दलसन्धींश्च दलाग्राणि चतुर्थके ।   
  
  
यत्र दलानि तदग्रैः सन्धीयन्ते ते दलसन्धयः ॥   
  
पूर्वोक्तेषु चतुर्षु भागेषु वृत्तवर्तनविधिमाह ----   
  
  
दिक्षु रेखाष्टकं दत्त्वा प्रतिदिक्षु तथैव च ॥ ५-२३ ॥   
  
भ्रामयेच्चतुरो वृत्तांश्चतुरङ्गुलसम्मितान् ।   
  
  
दिक्षु अष्टस्वष्टौ, तन्मध्ये चाष्टौ सूत्राणि दत्त्वा, ब्रह्मस्थानात्  
पूर्वविभागाङ्केषु चतुरो भ्रमान् कुर्यात् ॥ २३ ॥   
  
अथ ----   
  
  
द्वाभ्यां प्रतिदिग्रेखाभ्यां मध्ये सूत्रं निधाप्य तत् ॥ ५-२४ ॥   
  
सूत्राग्रं तु ततो भ्राम्यमर्धचन्द्रविधानतः ।   
  
  
प्रतिदलसन्धि अर्धचन्द्रद्वयविधानाय पूर्वदिग्रेखायाः   
पार्श्वरेखाभ्यामुपलक्षिते मध्ये मध्यद्वये वामेन करेण सूत्रं   
रुद्ध्वा, दक्षिणेन सूत्राग्रं पार्श्वरेखाभ्यां मध्यरेखान्तं   
भ्रामयेत् । अत्र चैकैकपार्श्वरेखा आयामतो मध्यात् विभक्तव्यायामेन   
संसक्तदला भवति ॥ २४ ॥   
  
अर्धचन्द्रयोरुत्पत्तिहेतुप्रतिदिग्रेखयोर्मध्यद्वये मध्यग्रहणाय  
केसरसिद्ध्यर्थम् ----   
  
  
मध्यसूत्रं च दातव्यं किञ्जल्कस्थं विपश्चिता ॥ ५-२५ ॥   
  
किञ्जल्के केसरे तन्निमित्तं तिष्ठन्ति ।   
  
  
तेनैकैकार्धचन्द्रमध्यानुसारदलमध्यसूत्रोत्पन्नकिञ्जल्कस्य   
पार्श्वयोः किञ्जल्कद्वयोत्पादनाय अर्धचन्द्रद्वयोत्पत्त्यर्थं   
मध्यलाभे चादावेव सूत्रद्वयं देयम् । एवं साकल्येन द्वात्रिंशत्   
सूत्राण्येतानि भवन्ति ॥ २५ ॥   
  
एतदुपसंहरन्नन्यत्राप्यतिदिशति ----   
  
  
पूर्वपत्रं प्रसाध्यैवमितराण्येवमेव हि ।   
  
  
प्रसाधयेत् ॥   
  
तत्र च ----   
  
  
केसराणि च संलिख्य चतुवींशतिसङ्ख्यया ॥ ५-२६ ॥   
  
पत्राग्रतो न्यसेल्लेखां वर्तुलां तु सुशोभनाम् ।   
  
  
प्रतिदलं त्रीणि केसराणि । पत्राग्रत इति दलान्युत्पाद्य तद्बहिः,  
सुशोभनां सम्पूर्णाम् ॥ २६ ॥   
  
किं च ----   
  
  
तस्यान्तं चतुरश्रं तु कर्तव्यं तत्प्रमाणतः ॥ ५-२७ ॥   
  
  
तस्येति वृत्तरेखान्तस्य पद्मस्य । तत्प्रमाणत इति   
वर्तुलरेखाप्रमाणरेखम् ॥ २७ ॥   
  
सर्वस्यास्य विधेभीत्तिभूतमाद्यं विधिं वक्तुमाह ----   
  
  
पूर्वं ब्रह्म प्रसाध्यं तु विषुवत्स्थेन हेलिना ।   
  
  
ब्रह्म मध्यस्थानम् । हेलिः सूर्यः ॥   
  
तत्रादौ ----   
  
  
पूर्वपश्चात्ततं सूत्रं शङ्कुना साधयेत् प्रिये ॥ ५-२८ ॥   
  
द्वादशाङ्गुलमानेन…  
  
  
शङ्कुः कीलकम् ॥ २८ ॥   
  
कथम् ----   
  
  
…ंअध्ये शङ्कुं प्ररोप्य तम् ।   
  
पार्श्वे भ्रामयेद्रेखां षोडशाङ्गुलसम्मिताम् ॥ ५-२९ ॥   
  
  
शङ्कुक्षेत्रात् षोडशाङ्गुलं भ्रमं द्वाशिन्दङ्गुलपद्मार्थं   
दद्यात् । एतच्च जिघृक्षितक्षेत्रोपलक्षणपरम् ॥ २९ ॥   
  
तत्र च ----   
  
  
पूर्वाह्णे ग्राहयेच्छायामपरस्थां सुचिह्निताम् ।   
  
अपरस्थेन सूर्येण प्राक्छायां लाञ्छयेत् प्रिये ॥ ५-३० ॥   
  
  
एवं भ्रमरेखाच्छायापृष्ठे पूर्वापरदिगङ्कनां कृत्वा ----   
  
  
ध्रुवेणोत्तरदक्षस्थां लाञ्छयेत्तु वरानने ।   
  
  
ध्रुवेण शङ्कुना हेतुभूतेन पूर्वनिर्णीतदिशोः   
स्थापितमत्स्यद्वयमध्यसूत्रेण उत्तरदक्षस्थां भ्रमरेखां   
लाञ्छयेत् । यद्वा क्वचिद्रात्रावेव विधातव्ये यागे ध्रुवेणेति   
चतुर्दशतारकारब्धशरीरेण ध्रुवनाम्ना निश्चलेन तारकेणादौ   
उत्तरदक्षिणदिक्सिद्धिं कुर्यात् । तत्र चैवमामनन्ति ----   
सुषिरनाडिकामुखेन ध्रौका मुखतारामुत्तरदिक्संस्थां लक्ष्यीकृत्य   
तन्नाडिकानुसारेणोत्तरां दिशमङ्कयित्वा ध्रुवनाडितारानुसारेण   
मध्यम्, तत्पुच्छतारानुसारेण च दक्षिणामङ्कयेत् । ततो   
मध्यरन्ध्रानुसारं पूर्वापरेऽप्यङ्कयेत् । अत एवान्यत्र ----   
  
"ध्रुववेधेन वोदीचीम्"  
  
इत्युक्तम् । यत्तु तत्र ----   
  
"प्राचीं वा ध्रुवतारया"  
  
इत्युक्तम्, तत्र ध्रुवतारासाम्येन मध्यं कल्पयित्वा तदनुसारं   
प्राचीं गृहीत्वा तदनुसारमितरां व्यवस्थापयेदिति योज्यम् । ध्रुवं   
ध्रुवस्थानग्रहणचतुरश्रीकरणपूर्वमेकोनपञ्चाशद्भागानां   
मध्यभागे पूर्वोक्तक्रमेण पद्मं कुर्यादिति ।   
  
उपसंहरति ----   
  
  
ततः समालिखेत् पद्मष्टपत्रं सकणीकम् ॥ ५-३१ ॥   
  
  
अथ ----   
  
  
दिक्कोष्ठकांश्च सङ्गृह्य अष्टसङ्ख्योपलक्षितान् ।   
  
शेषा लोप्या वरारोहे एकान्तरितयोगतः ॥ ५-३२ ॥   
  
  
चतुदीक्कद्वारार्थं बहिःकोष्ठकपङ्क्तिं त्यक्त्वा मध्यपद्मानुसारं  
दिक्षु प्रतिदिक्षु चैकैककोष्ठकलोपान्तरितकोष्ठकाष्टकं   
पद्माष्टकार्थं गृह्णीयात् । एवं च मध्यवीथ्या(ः)   
पद्माष्टकक्षेत्रस्य द्वारवीथ्याश्चैकेनैव ग्रन्थेन स्वीकार उक्तः ॥   
३२ ॥   
  
एवं चाष्टसु कोष्ठेषु ----   
  
  
पद्माष्टकं ततो दिक्षु…  
  
  
कुर्यात् ॥   
  
अथ ----   
  
  
	…बाह्ये द्वाराणि चालिखेत् ।   
  
  
कथम् ----   
  
  
वीथ्यर्धसम्मितां देवि शोभां चैव प्रकल्पयेत् ॥ ५-३३ ॥   
  
उपशोभां च तन्मानां कपोलान्तं समालिखेत् ।   
  
तथा कण्ठं च तन्मानं द्वारमेतत् प्रकीतीतम् ॥ ५-३४ ॥   
  
  
बाह्यवीथ्या मध्ये दैर्घ्ये सूत्रं दत्त्वा, आद्येऽर्धे वीथीं कृत्वा,   
परार्धं कल्पितवीथिक्षेत्रादूर्ध्वतोऽर्धमानां शोभां   
द्वारीयकण्ठपार्श्वोत्पद्यमानं विपुलमवयवमुपशोभां च   
तदधोगतं सूक्ष्मं भागं कल्पयेत् । कपोलो द्वारस्याग्रे विपुलो   
भागः । कण्ठस्तु कपोलपुरःसरो भागः, तं च तन्मानमिति   
निरुपितवीथ्यर्धमानं दैर्ध्याच्चैव वैपुल्याच्च कल्पयेत् । कपोलस्यात्र   
मानं यद्यप्यर्थसिद्धत्वान्नोक्तम्, तथापि तद्दैर्घ्यात् वीथिमानं   
वैपुल्यात्तदर्धमानमिति संहितान्तरादवसितम्, इत्येतद्भागनिष्पत्त्या   
द्वारं निष्पद्यत इत्यर्थः ॥ ३४ ॥   
  
तदित्थम् ----   
  
  
द्वाराष्टकविभागेन नवनाभं पुरं स्मृतम् ।   
  
  
विदिशि द्वारस्याम्नातत्वात् प्रतिदिशं पद्मत्रयान्तरालद्वारद्वयं   
कुर्यात् । एवं च द्वाराष्टकविभक्तं नवनाभं   
नवनाभिस्थानस्थनवपद्ममेतत् पुरमण्डलम् । अत्र च देवसम्मुखं   
द्वारद्वयमपिहितं कार्यम् । यथोक्तं लक्ष्मीकौलार्णवे ----   
  
"द्वारत्रयं पिधातव्यं पश्चिमं न पिधापयेत् ।   
  
तच्च पूर्वं विजानीयाद् देव्या देवस्य सम्मुखम् ॥   
  
पूर्वं तु पश्चिमं ज्ञेयं पश्चिमं पूर्वसञ्ज्ञितम् ।   
  
उत्तरं दक्षिणं ज्ञेयं दक्षिणं चोत्तरं तथा ॥   
  
सामान्यः सर्वमन्त्राणां क्रमोऽयं शिवभाषितः ।   
  
गोपनीयः प्रयत्नेन शिष्याणां दुष्टचेतसाम् ॥"   
  
इति ।   
  
  
एतत्तु गुरुपारम्पर्येणायातम् । तद्यथा ----   
  
"मूलाद्यक्षिपरप्रतीततनुगद्वाराष्टकोर्ध्वोन्म(नौ१)  
	घोरादित्रितयत्रयात्मविकचज्योतिर्नबाब्जद्युतिम् ।   
  
मूलादिग्रहतत्त्वपर्वभुवनाभेदप्रथं भैरवं  
	स्वं वन्दे नवनाभमण्डलरहः सारं नवात्मेश्वरम् ॥"   
  
इति ।   
  
अस्यायमर्थन्यासोऽत्र ----   
  
"धाम्ना तु रजसां पातः सिताद्यश्चागमोदितः ।" (४-३५)  
  
इति पूर्वमुक्तत्वादागमान्तरोक्तविभागोऽनुसर्तव्यः । स च ----   
  
"लेख्या चात्र सिता रेखा शालिपिष्टकृता पुरः ।   
  
हरिद्रावर्णसम्मिश्रा कणीका पीतपिञ्जरा ॥   
  
सितपीतारुणानां स्यात् केसराणां त्रयं दले । "  
  
"तानि शुक्लानि वा कुर्याद्धरितान्यन्तराणि वा ।   
  
कोणा रक्ताः सितं पीठं प्रतिरेखा सिताङ्गुलात् ॥"   
  
इति ।   
  
तथा ----   
  
"अङ्गुष्ठः शक्तिमान् विन्दुश्चतस्रोऽङ्गुलयः कलाः ।   
  
तदाधारं रजः कृत्वा शक्तिस्पर्शा (च्च)१ बिन्दुना ॥   
  
पातयेच्छक्तिगर्भं तत्तेन तच्छक्तिमण्डलम् ।"  
  
इति श्रीपरायामस्ति । अथवा ----   
  
शितं पद्मं विजानीयात् केसरांस्तु विचिन्तयेत् ।   
  
सितान् पीतांस्तथा रक्तान् मूलमध्याग्रतः क्रमात् ॥   
  
कणीका हेमसङ्काशा पुष्करा हरिताः स्मृताः ।"   
  
इति ।   
  
इहान्तर्यागोक्तध्यानानुसारं रजःपातः कार्यः ॥   
  
अथ ----   
  
  
स्नात्वा तु विधिवद् देवि…  
  
  
द्वारार्चां कृत्वा ----   
  
  
…प्रविशेद्भवनं गुरुः ॥ ५-३५ ॥   
  
  
ततः ----   
  
  
पूर्वोक्तेन विधानेन सकलीकरणादिकम् ।   
  
  
कुर्यात् ॥   
  
  
ततः सम्पूजयेद् देवं भैरवं परमेश्वरम् ॥ ५-३६ ॥   
  
  
केन ----   
  
  
प्रणवेन…  
  
  
नवात्मसत्कबिन्दूपलक्षितसमग्रोर्ध्वव्याप्तिसतत्त्वेनेत्यर्थः ॥   
  
किं कृत्वा ? इत्याह ----   
  
  
…आसनं दत्त्वा शिवान्तं वरवणीनि ।   
  
  
प्रणवेनेति काकाक्षिवदिहापि योज्यम्, तेन   
पूर्वोक्तानन्ताद्यनन्तमध्यानन्तान्तव्याप्तिना प्रणवेनासनं   
तेनैवोन्मनान्तव्याप्तिना तून्मनाभिन्नपरमशिववादिना भैरवं   
पूजयेदित्यत्रार्थः । वरमुत्कृष्टं परं तत्त्वं वर्णयति   
परामृशति तच्छीला (इति) वरवणीनी ॥   
  
क्व किं कथं पूजयेत् ? ---- इत्याह ----   
  
  
मध्ये सम्पूजयेद् देवं स्वच्छन्दं परमेश्वरम् ॥ ५-३७ ॥   
  
पूर्वोक्तेन विधानेन अङ्गषट्कसमन्वितम् ।   
  
  
मध्य इति पद्मकणीकायाम् । विधानमावाहनादिसुरार्घपर्यन्तं सर्वम्   
। अङ्गान्यप्यत्र प्रणवेनैव स्वनामजात्यन्तेन नवात्मनावयवभेदेन,   
मन्त्रान्तरावका(शा)१ योगात् । एवं पद्मान्तरेष्वपि   
वक्ष्यमाणकपालीशादिभैरवतदङ्गपूजा मन्तव्या ॥ ३७ ॥   
  
तदेवं मध्यपद्मे कणीकायां वर्णतद्वाच्यदेवतान्यासावुक्तौ,   
तत्पत्रेष्वप्याह ----   
  
  
पत्राष्टके न्यसेद्वर्णान् पूर्वादीशांस्ततः क्रमात् ॥ ५-३८ ॥   
  
  
तत्र ----   
  
  
सदाशिवं हकारेणेत्येवमादि वरानने ।   
  
प्रकृत्यन्तं विजानीयान्मध्ये पीठेशकल्पना ॥ ५-३९ ॥   
  
  
पीठेशं स्वच्छन्दनाथं मध्यकणीकायां   
  
शिवतत्त्वाधिष्ठायकं  
  
विन्यस्य, सृष्टिक्रमेण नवात्मसम्बन्धिहरक्षमलवयऊकारैः   
पूर्वादीशान्तदलाष्टके कपालीश-शिखिवाहनक्रोधराज-विकराल-  
मन्मथ-मेघनाद-सोमराज-विद्याराजान्   
सदाशिवेश्वरविद्यामायाकलानियतिपुरुषप्रकृतितत्त्वाधिष्ठायिनो   
विन्यस्यार्चयेदित्यर्थः ॥ ३९ ॥   
  
मध्यपद्मे विधिमुक्त्वा पूर्वादिपद्मेषु सङ्क्षेपेण निरूपयति ----   
  
  
दिक्पद्मकणीकासंस्थानष्टौ देवान् प्रपूजयेत् ।   
  
मध्यपद्मे पूर्वादिदलेषु यैरेव हकारादिभिर्वर्णैर्ये कपालीशादयो  
भैरवास्तानेव तैरेव वर्णैः पूर्वादिदिक्पद्मकणीकासु पूजयेत् ॥ ४०   
॥   
  
पूर्वादिपद्मेषु स्वच्छन्दनाथस्य स्थानमाह ----   
  
  
तत्स्थाने भैरवः पूज्यः…  
  
  
प्रणवेणैव पूर्वोक्तेन । पूर्वपद्मस्य मध्ये हकारेण कपालीशः,   
प्रणवेन तु पूर्वदले स्वच्छन्दः । आग्नेयपद्मस्य मध्ये रेफेण   
शिखिवाहनः, शिखिवाहनस्थाने आग्नेयपत्रे प्रणवेन स्वच्छन्दनाथः   
। एवमन्यत् । एवं चैकैकभैरवस्थाने पर्यायेण स्वच्छन्दनाथस्य   
विन्यस्तत्वात् त(द)१भेदव्याप्तिसारता सर्वभैरवाणां   
तदधिष्ठियानां च सर्वतत्त्वानां शिवतत्त्वव्याप्तिमयतैव   
दशीता, इति परमाद्वयमयतया महारहस्यसारताऽस्यानुष्ठानस्य   
प्रकटिता, अतश्च शर्वतः सर्वेभ्यः" इति रूपविशेषेण   
मन्त्रपदार्थः स्फुटीभूतो जात इत्यलम् ॥   
  
पूर्वादिदलानां कपालीशादिस्वपीठेश्वरदलब्यतिरिक्तेषु दलेषु  
मध्यपद्मदलोक्त एव न्यासादिविधिरित्याह ----   
  
  
…शेषा वर्णैर्यथाक्रमम् ॥ ५-४० ॥   
  
  
एष च वर्णन्यासः पूर्वमेवास्माभिः प्रस्तारेण दशीतः । अत्र च   
पृथक्-पृथक् पद्मस्थित्या नव, सामस्त्येन चैक इति दश देवगृहा   
जाताः । भगवतो विद्याराजस्य बिन्दुसतत्त्वत्वात् तदवयवानामपि   
पूजाकाले बिन्दुयोगोऽवश्यम्भावी । एकैकोऽपि च वर्णः   
प्रदशीतक्रमव्याप्त्या सम्पूर्णविद्याराजस्फार एव । यद्वक्ष्यति ----   
  
"यतः सर्वगतो देवः सर्वेष्वन्तर्गतः स्मृतः ।   
  
तत्सिद्धिमुक्तिदातासौ न वर्णाः परमार्थतः ॥" (८-२५)   
  
इति ॥   
  
एवं सृष्टिक्रमेण न्यासमुक्त्वा संहारक्रमेण दीक्षामाह ----   
  
  
शोधयेच्च प्रकृत्यादिशिवान्तं सुरसुन्दरि ।   
  
  
प्रकृतिर्वाच्यरूपा आदिः शिवश्चान्ते यस्य पदजातस्य तच्छोधयेत् ॥   
  
कथम् ----   
  
  
ईशानदिश आरभ्य मध्यपीठं विशोधयेत् ॥ ५-४१ ॥   
  
  
ईशानदिक्पद्मगतेशानदिक्पत्रात् पूर्वोत्तरादिक्रमेण   
प्रणवाद्यूकारान्तं पदनवकं   
प्रणवविद्याराजोच्चारपूर्वकमुच्चार्य, प्रकृतितत्त्वस्य   
अन्तर्णीतक्षित्यादिगुणतत्त्वान्ततत्त्वजातस्य   
पूर्ववदन्तर्भूतेतराध्वप्रपञ्चस्य चात्रैवान्तर्भावं भावयित्वा,   
"पदनवकाय नमः" इत्यन्तेन मन्त्रेणोपस्थानादि पूर्वोक्तं सर्वं   
विधिं कुर्यात् । एवमनेन क्रमेण पदानि तावद्विशोधयेत्   
यावच्छिवतत्त्वव्यापकं मध्यपद्मगतमूकारादिप्रणवान्तं  
पदनवकम् । यस्तु "प्रकृतितत्त्वरूपादिपदनवकाय नमः" इति केनचित्   
क्रमो दशीतः, स न युक्तः, कलादीक्षोक्तपदक्रमस्य   
नवात्मवर्णगतप्रातिलोम्यक्रमोच्चारस्य च प्रसिद्धस्यावृत्त्या१पत्तेः,   
पूर्वस्य संहारक्रमस्य चोपेक्षणात् । अत्र पददीक्षायां   
नवतत्त्वदीक्षावन्नाभ्यन्ताद्यनाश्रितान्ते स्थाननवके   
पद्मनवकगतवर्णैकाशीतेर्न्यासः कार्यः ॥ ४१ ॥   
  
एवं पदाध्वानं शोधयित्वा ----   
  
  
योजयेत्तु परे तत्त्वे शिवे परमकारणे ।   
  
  
वर्णादिदीक्षामप्यतिदेशेनातिदिशति ----   
  
  
एवं वर्णांस्तथा मन्त्रान् भुवनानि विशोधयेत् ॥ ५-४२ ॥   
  
  
किमवधि ? ---- इत्याह ----   
  
  
कालाग्न्यादि शिवान्तं तु…  
  
  
कथं वर्णमन्त्रभुवनदीक्षाः कुर्यात् ? ---- इत्याह ----   
  
  
…कलाविधिसमाश्रयात् ।   
  
  
कलादीक्षोक्तप्रघट्टकपञ्चकानुसारेण वर्णादीन् प्रत्येकं   
विभज्येत्यर्थः । अत्र कलादीक्षावन्मन्त्रा अधिक्रियन्ते । इह च   
वर्णानाम् ----   
  
"शब्दराशिसमुत्थस्य" (स्पन्द ३-१५)  
  
इति नीत्या बन्धकत्वम्, पदमन्त्राणां तु   
तत्तद्भिन्नाभिन्नतत्त्ववाचकत्वेन । यथा च मन्त्राणां शोध्यत्वेऽपि   
शोधकत्वम्, तन्निर्णीतमेवेति तदेवेह स्मर्तव्यम् । तदेवमिह   
त्रिपञ्चनवष्ट्त्रिंशद्भेदेन चतुष्प्रकारा तत्त्वदीक्षा   
पदमन्त्रवर्णभुवनदीक्षाश्चोक्ताः । तत्र पञ्चदीक्षायां  
  
"कलानां यावती व्याप्तिः" (५-१३)   
  
इत्यतिदेशात्, वर्णमन्त्रभुवनदीक्षासु च "कलाविधिसमाश्रयात्" (५-४३)   
  
इत्युक्तत्वात् कलावदध्वपञ्चकान्तर्भावश्चिन्त्यः । पददीक्षायां तु   
नवधा विभक्तायाः प्रथमे प्राकृते प्रणवाद्यूकारान्ते पदानां   
नवके निवृत्तिप्रतिष्ठे कले, पृथिव्यादीनि प्रधानान्तानि   
पञ्चविंशीततत्त्वानि, भुवनानां कालाग्न्यादियोगाष्टकान्तं शतं   
चतुष्षष्ट्यधिकम्, क्षादिटान्ताश्चतुवींशतिर्वर्णाः,   
सद्योजातवामदेवहृदयशिरःशिखाः पञ्च मन्त्राश्चान्तर्भूताः ॥ १   
॥   
  
पौरुषे ऊकारादियकारान्ते नवके विद्या कला, पुरुषरागौ तत्त्वे,   
तुष्टिसिद्धी भुवने,   
अणिमादिगुरुशिष्यपङ्क्तित्रयनाडीविग्रहाष्टकदेहपाशागन्तु-   
गणेशविद्येशपाशभुवनानि दश सुहृष्टादिरुद्रदशकस्य   
कल्याण्यादेर्गुरुशिष्यदशकस्य भुवनमिति चतुर्दश भुवनानि, ञझौ   
वर्णौ, मन्त्रावघोरकवचौ ॥ २ ॥   
  
ऊकारादिवकारान्ते नैयते नवके कलामन्त्रौ प्राग्वत् । एवमुत्तरत्रापि   
नियतिविद्ये तत्त्वे, वामदेवाद्यष्टकभुवनं वामादिनवकभुवनं च,   
जछौ वर्णौ ॥ ३ ॥   
  
ऊकारादिलकारान्ते कालीये नवके कालकले तत्त्वे,   
शुद्धादिदशकभुवनं महादेवादिभुवनत्रयं च, चङौ वर्णौ ॥ ४ ॥   
  
ऊकारादिमकारान्ते मायीये नवके माया तत्त्वम्, गोपत्याद्यनन्तान्तानि   
सप्त भुवनानि, घ-वर्णः ॥ ५ ॥   
  
ऊकारादिक्षकारान्ते विद्यापदनवके विद्यातत्त्वम्,   
त्रिगुणादिविद्याराज्ञीभुवनमेकम्, शान्ता कला, तत्पुरुषास्त्रे मन्त्रौ,   
ग-वर्णः ॥ ६ ॥   
  
ऊकारादिरेफान्ते एश्वरे नवके कलामन्त्रौ प्राग्वत्, एश्वरं तत्त्वम्,   
ईश्वरभुवनादिज्ञानक्रियाभुवनान्तं भुवनपञ्चदशकम्, ख-वर्णः   
॥ ७ ॥   
  
ऊकारादिहकारान्ते सादाशिवे नवके सादाशिवं तत्त्वम्, सादाशिवमेव  
सुशिवाद्यनन्तभुवनव्यापकमेकं भुवनम्, क-वर्णः ॥ ८ ॥   
  
ऊकारादिप्रणवान्ते शैवे नवके शान्त्यतीता कला, "शक्तितत्त्वाभिन्न"  
शिवतत्त्वम्, शान्त्यतीताभुवनादिकानि शिवभुवनान्तानि षोडश  
भुवनानि, नेत्राभिन्नमूतीः ईशानमन्त्रः, विसर्गाद्या हकारान्ताः  
षोडश वर्णाः ॥ ९ ॥   
  
पददीक्षावत् नवतत्त्वदीक्षा । तत्र पदस्थाने   
प्रकृत्यादितत्त्वान्युपस्थाप्यानि, तत्त्वस्थाने तु पदान्यन्तर्भाव्यानीति   
विशेषः । त्रितत्त्वदीक्षायां त्वात्मतत्त्वे   
क्षित्यादिमायान्तान्येकत्रिंशत्तत्त्वानि, निवृत्तिः प्रतिष्ठा विद्या   
कलाः, कालाग्न्याद्यनन्तान्तं भुवनानां शतमेकनवत्यधिकम्,   
प्रकृतिकोष्ठकेशदिग्गतप्रणवात् प्रभृति   
पूर्वपद्मगतयाम्यक्षकारान्तं पदान्येकोनसप्ततिः,    
सद्योजातवामदेवाघोरहृदयशिरःशिखाकवचाः सप्त मन्त्राः,   
क्षादिघान्ता एकत्रिंशद्वर्णाः ॥ १ ॥   
  
विद्यातत्त्वे शान्ता कला, विद्येश्वरसदाशिवास्तत्त्वानि,   
विद्याराज्ञ्यादिसदाशिवभुवनान्तानि सप्तदश भुवनानि, पदानि,   
पूर्वपद्मात् र-ॐ-ह इति त्रीणि, मध्यपद्मादूकाराद्या हकारान्ता   
अष्टौ इत्येकादश, तत्पुरुषास्त्रे मन्त्रौ, ग-ख-कवर्णाः ॥ २ ॥   
  
शिवतत्त्वे शक्तिशिवौ तत्त्वे, पदं प्रणवः, भुवनादि प्राग्वत् ॥ ३ ॥   
  
१। षट्त्रिंशत्तत्त्वदीक्षायां तु पृथिव्यां निवृत्तिः कला,   
अष्टोत्तरशतं भुवनानाम्, प्रकृतिपद्मान्नवपद्मानि प्रकृत्यन्तं   
तेषामेव नियुक्तत्वात्, सद्योहृदये मन्त्रौ, क्ष-वर्णः ।   
  
२। जले प्रतिष्ठा कला, वामदेवशिरःशिखास्त्रयो मन्त्राः, पदानि   
पूर्वोक्तानि नव । एतानि मन्त्रकलापदानि प्रकृत्यन्तं यावत् ।   
एवमेव ह-वर्णः भुवनानि लकुलीशादी-न्यमरान्तान्यष्टौ ।   
  
३। तेजसि स-वर्णः, भैरवादीनि हरिश्चन्द्रान्तान्यष्टौ भुवनानि ।   
  
४। वायौ ष-वर्णः, भीमादिगयान्तान्यष्टौ भुवनानि ।   
  
५। खे श-वर्णः, स्थाण्वादिवस्त्रापदान्तानि भुवनान्यष्टौ ।   
  
६। गन्धे व-वर्णः, शार्वं भुवनम् ।   
  
७। रसे ल-वर्णः, भुवनं भवस्य ।   
  
८। रूपे र-वर्णः, भुवनं पशुपतेः ।   
  
९। स्पर्शे य-वर्णः, ईशानभुवनम् ।   
  
१०। शब्दे म-वर्णः, भीमभुवनम् ।   
  
११। उपस्थे भ-वर्णः, कश्यपभुवनम् ।   
  
१२। पायौ ब-वर्णः, मित्रस्य भुवनम् ।   
  
१३। पादे फ-वर्णः, विष्णोर्भुवनम् ।   
  
१४। पाणौ प-वर्णः, इन्द्रस्य भुवनम् ।   
  
१५। वाचि न-वर्णः, अग्नेर्भुवनम् ।   
  
१६। घ्राणे ध-वर्णः, पृथ्व्या भुवनम् ।   
  
१७। जिह्वायां द-वर्णः, वरुणस्य भुवनम् ।   
  
१८। चक्षुषि थ-वर्णः, रवेर्भुवनम् ।   
  
१९। त्वचि त-वर्णः, वायोर्भुवनम् ।   
  
२०। श्रोत्रे ण-वर्णः, दिशां भुवनम् ।   
  
२१। मनसि ढ-वर्णः, चन्द्रस्य भुवनम् ।   
  
२२। अहङ्कृतौ ड-वर्णः, स्थलेश्वरादिछगलाण्डान्तानि   
भुवनान्यष्टौ ।   
  
२३। बुद्धौ ठ-वर्णः, देवयोनिक्रोधतेजोयोगाष्टकानि चत्वारि   
भुवनानि ।   
  
२४। अन्तर्भूतगुणतत्त्वे प्रधाने ट-वर्णः,   
गुरुपङ्क्तित्रयादाद्यानां शिवशक्तियोक्तृणां त्रीणि भुवनानि   
क्रोधेश्वराष्टकभुवनं प्रकृतिभुवनं चेति पञ्च भुवनानि ।   
एतावत्पर्यन्तं कलामन्त्रपदानि प्राग्वत् ।   
  
२५। पुंसि विद्या कला, अघोरकवचौ मन्त्रौ, मायान्ते षट्के कलामन्त्रौ   
एवमेव ऊकारादियकारान्तमुत्तरदिक्पद्मगतं पदनवकम्, ञ-  
वर्णः, तुष्टिसिद्धिगुरुशिष्यपङ्क्तित्रयनाडीविग्रहाष्टकदेह-   
पाशागन्तुगाणेशवैद्येशपाशभुवनानि द्वादश ।   
  
२६। नियतौ वायव्यपद्मगतमूकारादिवकारान्तं पदनवकम्, झ-  
वर्णः, वामदेवाद्यष्टकभुवनम् ।   
  
२७। कालतत्त्वे ऊकारादिलान्तं वारुणपद्मगतं पदनवकम्, ज-वर्णः   
शुद्धादिशम्भुराडन्तशिवदशकभुवनानि ।   
  
२८। रागे पौरुषमेव पदनवकम्, छ-वर्णः, सुहृष्टादिरुद्रदशकस्य   
भुवनम्, कल्याणादेश्च गुरुशिष्यदशकस्य भुवनम् ।   
  
२९। अशुद्धविद्यायां नैयतमेव पदनवकम् च-वर्णः,   
वामादिमनोन्मनान्तं भुवननवकम् ।   
  
३०। कलायां पदनवकं कालीयमेव, ङ-वर्णः,   
महादेवमहातेजोमहाज्योतिषां भुवनत्रयम् ।   
  
३१। मायायां निवृत्तिपद्मादूकारादिमान्तं पदनवकम्, घ-वर्णः,   
गोपत्याद्यनन्तान्तानि सप्त भुवनानि ।   
  
३२। शुद्धविद्यायां याम्यपद्मादूकारादिक्षान्तं पदनवकम्,   
शिष्टं पददीक्षावत् ।   
  
३३। ईश्वरतत्त्वे आग्नेयपद्मादूकारादिरेफान्तं पदनवकम् शिष्टं   
पददीक्षावत् ।   
  
३४। सदाशिवतत्त्वे प्राक्पद्मादूकारादिहान्तं पदनवकम्, शिष्टं   
पददीक्षावत् ।   
  
३५। शक्त्यभिन्ने शिवतत्त्वे मध्यपद्मादूकारादिप्रणवान्तं   
पदनवकम्, शिष्टं पददीक्षावत् । अध्वव्याप्तिरियं ग्रन्थे   
सूचिता न स्फुटीकृता । सम्यग् दीक्षाविधिष्वत्र धीः   
सुधीभिनीधीयताम् ॥   
  
एवमीदृगेकतमप्रकारकृतदीक्षं निर्बीजदीक्षादीक्षितवर्जं   
शिष्यम् ----   
  
  
समयान् छ्रावयेत् पश्चात् तन्त्राम्नायोत्थितान् प्रिये ॥ ५-४३ ॥   
  
  
तन्त्ररूपादित आम्नायादुत्थितानित्यनेन स्रोतोभेदेन समयानां  
भिन्नाभिन्नरूपतैवेति सूचयति ॥ ४३ ॥   
  
तानाह ----   
  
  
न निन्देद् भैरवं देवं शास्त्रं वान्यसमुद्भवम् ।   
  
  
लौकिकीं भेददर्शनवासनां च हित्वा तत्समुद्भवान्यन्यान्यपि   
तत्तदाचाराण्यपि भैरवशास्त्राणि तदुक्तं तत्तदुपासोपास्यं च तं   
तं देवविशेषं परभैरववद्वन्द्यतयैव पश्येदित्यर्थः ॥   
  
किं च ----   
  
  
साङ्ख्यं योगं पाञ्चरात्रं वेदांश्चैव न निन्दयेत् ॥ ५-४४ ॥   
  
  
तद्दर्शनस्थांस्तदनुपपत्तिदर्शनेन प्रयोजकव्यापारेण न   
तन्निन्दायां प्रयुञ्जीतेत्यर्थः ॥ ४४ ॥   
  
अत्र हेतुः ----   
  
  
यतः शिवोद्भवाः सर्वे ह्यपवर्गफलप्रदाः ।   
  
  
तत्तत्स्वोचितमुक्तिकारिणः, तावन्मात्रविश्रान्तानां वाक्यैकवाक्यतया   
परिपूर्णव्याप्तिविदां सद्योमुक्तिदा अपि ----   
  
"अदृष्टविग्रहाच्छान्तात्" (८-२७)  
  
इति भाविनीत्या नानारूपाच्छिवात्   
सर्वशास्त्राणामुत्पन्नत्वेनतदभिन्नव्याप्तिकत्वात् ।   
  
अनेनैवाशयेन ----   
  
"यतः शिवोद्भवं सर्वं शिवधामफलप्रदम् ।"  
  
इति पाठं पुराणपुस्तकदृष्टमिह केचित् पठन्ति ।   
पूर्णव्याप्त्यवेद्यभिप्रायेण तु ----   
  
शर्वान् भ्रमयते माया ह्यमोक्षे मोक्षलिप्सया ।" (१०-११४१)  
  
इत्यादि वक्ष्यति ॥ ४५ ॥   
  
किं च ----   
  
  
स्मार्त्तं धर्मं न निन्देत्तु आचारपथदर्शकम् ॥ ५-४५ ॥   
  
  
तदाचाररतानां न बुद्धिभेदं कुर्यादित्यर्थः ॥   
  
  
ब्रह्मादिदेवता याश्च मातरश्चुम्बको गिरिः ।   
  
वीराश्चैव भगिन्यश्च गावो भूतगणास्तथा ॥ ५-४६ ॥   
  
  
ब्रह्मादीन्युल्लङ्घनीयान्यपि कारणानि, मातरो लौकिकाचारतो   
ब्राह्म्याद्याः, चुम्बति वक्त्रपारम्पर्येण शिष्यं प्रबोधयति   
रहस्यार्थे यः स गुरुः, गिरिरिव गिरिः मन्त्राराधनादावविचलः   
साधकः, वीरा रहस्यचर्यानिष्ठाः, भगिन्यो मातृभक्ता योगिन्यो,   
गावः पशुशास्त्रप्रतिपादितपवित्रभावाः भूतानि   
पिशाचापस्मारादीनि, गणाः प्रमथाः । एतान् सर्वान्न निन्देदिति  
सम्बन्धः ॥ ४६ ॥   
  
किं च ----   
  
  
देवद्रव्यं न हिंस्यात्तु सिद्धान्ते यद् व्यवस्थितम् ।   
  
  
सिद्धान्ते निश्चये यद्व्यवस्थितं तद्देवार्थमेवेदं द्रव्यमिति तन्न   
हिंस्यात् ॥   
  
किं च ----   
  
  
गुरोरन्नं न भुञ्जीत अदत्तं परमेश्वरि ॥ ५-४७ ॥   
  
  
गुरुणा यन्न प्रसादीकृतं तत्तदीयमन्नमपि नाश्नीयात् ॥ ४७ ॥   
  
  
मद्यं मांसं तथा मत्स्यानन्यानि च वरानने ।   
  
साचारांश्च निराचाराÁल्लिङ्गिनो न जुगुप्सयेत् ॥ ५-४८ ॥   
  
  
अन्यानीति वीरद्रव्याणि, निराचारानिति तद्रूपेण   
निह्नुततत्स्वरूपाणां सिद्धानामपि भावाद् न जुगुप्सीत ॥ ४८ ॥   
  
  
चरुकं प्राशयेन्नित्यं…  
  
  
स्वेष्टदेवतायै दत्तम् ॥   
  
  
	…गुरुन् सम्पूजयेत् सदा ।   
  
  
अन्यथा नित्यार्चाधिकाराभावात् ॥   
  
  
उपस्करान् महादेवि पादेन तु न संस्पृशेत् ॥ ५-४९ ॥   
  
  
उपस्करान् दृषदुलूखलमुसलादीनि गृहोपकरणादीनि, तेषां   
मतङ्गशास्त्रेषु नवयागविधौ देवतासङ्केतस्थानत्वेनाम्नातत्वात् ॥   
४९ ॥   
  
  
संहितां चिन्तयेन्नित्यं…  
  
  
संहितां शैवं शास्त्रम् ॥   
  
  
…भक्तानां श्रावयेत् सदा ।   
  
  
गुरुस्तदनुज्ञातोऽन्योऽपि वा, अतः प्राधान्येनायं गुरोरेव समयः ॥   
  
  
आह्निकं न विलुम्पेत्तु सन्ध्याकर्म वरानने ॥ ५-५० ॥   
  
  
आह्निकं पूजादिनित्यकर्म, सन्ध्यां सन्ध्याकालसम्पाद्यां   
मन्त्रोपासनम् ॥ ५० ॥   
  
  
अदीक्षितानां पुरतो नोच्चरेच्छास्त्रपद्धतिम् ।   
  
  
शास्त्रपद्धतिं पारमेशशास्त्रप्रक्रियाम् ॥ ५० ॥   
  
साधकविषयमाह ----   
  
  
त्रिकालं पूजयेद् देवं जपध्यानरतः सदा ॥ ५-५१ ॥   
  
  
प्रातर्मध्याह्ने सायं च ॥ ५१ ॥   
  
तदेतान् यथायोगं पुत्रकादिः ----   
  
  
समयान् पालयेन्नित्यमुभयार्थफलेप्सया ।   
  
  
उभयार्थमैहिकमामुष्मिकं च फलं भोगो मोक्षश्च ॥   
  
तदित्थं समयश्रवणान्तां क्रियादीक्षामुक्त्वा, ज्ञानदीक्षां   
निरूपयितुमाह ----   
  
  
अतो विज्ञानदीक्षां तु प्रवक्ष्याम्यनुपूर्वशः ॥ ५-५२ ॥   
  
अध्यात्मगतिचारेण केवलेन विशोधिकाम् ।   
  
  
अनुपूर्वशो वक्ष्यमाणोद्धातक्रमेण । अध्यात्ममात्मनि गत्या ज्ञानेन  
यश्चारः सौषुम्नमार्गारोहः, तेन । केवलेन होत्रादिहीनेन ॥   
  
तत्र ----   
  
  
शिष्यात्मानं गृहीत्वा तमात्मप्राणे नियोजयेत् ॥ ५-५३ ॥   
  
अभिमानं तथोच्चार्य कुर्याद्वै पूर्ववत्तदा ।   
  
  
अभिमानम् ----   
  
"अहमेव परो हंसः" (४-३९९)  
  
इत्युक्तरूपम् ॥ ५३ ॥   
  
एतत्सर्वं पूर्वोक्तमनूद्य, विशेषमाह ----   
  
  
उद्धातैश्च ततोऽध्वानं शिष्यस्य तु विशोधयेत् ॥ ५-५४ ॥   
  
ततः समुच्चरंस्तत्त्वं पृथिव्याद्यं तु सुव्रते ।   
  
  
तत्त्वं निष्कलस्वरूपं पूर्वोक्तमुद्राबन्धयुक्त्या सम्यगुच्चरन्   
पृथिव्याद्यमध्वानं भावनया विन्यस्तं विशोधयेत् ॥ ५४ ॥   
  
कथमित्याह ----   
  
  
भिन्नाभिन्नस्वरूपेण एकैकं तु यथाक्रमम् ॥ ५-५५ ॥   
  
सस्वरं ह्यक्षरोच्चारं देवताभिः समन्वितम् ।   
  
  
मन्त्रकलाव्याप्त्या भिन्नेनाविकल्पविमर्शैक्याच्च अभिन्नेन   
स्वरूपेणोपलक्षितम्, तत एव देवताभिर्ब्राह्म्याद्याभिः   
सम्यगभेदव्याप्त्यान्वितम्, एकैकमकारोकारमकारादिरूपमक्षरम्,   
सस्वरमित्यान्तरोच्चारवत् पश्यन्तीविमर्शप्रधानम्, अत एव   
चाक्षरोच्चारमविचलितमन्त्रध्वनिरूपं कुर्वन्निति शेषः ॥ ५५ ॥   
  
तदत्र ----   
  
"आब्रह्मरन्ध्रं भ्रूमध्यात् सन्ति पञ्च धरादयः ।   
  
ग्रन्थयः कारणैः सार्घं तान् भित्त्वा प्राप्यते शिवः ॥"  
  
इत्याम्नायान्तरोक्तस्थित्या   
भ्रूमध्यादिपदावस्थितसूक्ष्मपृथिव्यादिग्रन्थपञ्चकभेदम्   
उद्घातयुक्त्याऽऽदिशति देवः ----   
  
  
बिन्दुना शक्तिसंयोगादुद्घातः१ प्रथमः स्मृतः ॥ ५-५६ ॥   
  
देवतात्रयनिर्मुक्तः…  
  
  
पूर्ववच्छिष्यचैतन्यं स्वप्राणे लीनं कृत्वा,   
पूर्वोक्तकरणबन्धपुरःसरं   
हृदयान्मध्यशक्तिप्रसरयुक्त्याकृतकविमर्शसारं मन्त्रमुच्चरन्,   
मान्त्रविमर्शप्रधानायास्तस्याः शक्तेबीन्दुना संयोगादिति भ्रूमध्ये   
वज्रलाञ्छितपीतवर्णचतुरश्रपाथीवमण्डलमध्यध्यातबिन्दुतेजसा   
सम्यगित्यूर्ध्वोच्चारक्रमेण योगात् तदनुभवात् प्रथमोऽयमुद्धातो   
ब्रह्मविष्णुरुद्राख्य देवतात्रयेण निर्मुक्त   
ईश्वराख्यमन्त्रदेवतासमापत्त्यात्मा   
पञ्चगुणपृथ्वीतत्त्वगतगन्धाख्यमुख्यगुणसंशोधनरूप इत्यर्थः   
॥   
  
रसाख्यगुणशुद्धयर्थं द्वितीयमाह ----   
  
  
…चतुर्थान्तसमन्वितः ।   
  
उद्धातः स तु देवेशि द्वितीयः परिकीतीतः ॥ ५-५७ ॥   
  
  
चतुर्थस्य बिन्दुस्थानस्यान्तोऽर्धचन्द्रः, तेन प्राग्वत् सम्यगन्वितः,   
तदनुभवावेशरूप इत्यर्थः ॥    
  
रूपगुणशुद्ध्यर्थं तृतीयमाह ----   
  
  
हंसाक्षरसमुच्चारः सुदीर्घो बिन्दुसंयुतः ।   
  
अर्धचन्द्रान्निरोधिन्यामुद्घातस्तु तृतीयकः ॥ ५-५८ ॥   
  
  
हंसपथस्य हंसरूपस्य चाक्षरस्य निष्कलमन्त्रस्य सम्यगिति   
पूर्वोक्तयुक्त्या उच्चारः, सुदीर्घो ----   
  
"ह्रस्वं दीर्घं प्लुतं सूक्ष्मम्" (६-४)  
  
इति भाविनीत्या मकारान्ते प्लुतः, ततोऽपि प्रथमोद्धातावधिना   
बिन्दुना सूक्ष्मरूपेण सम्यग् युतस्तद्विश्रान्तः, तथार्धचन्द्राद्   
द्वितीयोद्घातविश्रान्त्यवधेनीरोधिकास्थानान्तं प्रसरंस्तृतीय इति   
पाथीवरूपगुणशुद्धिकृदित्यर्थः ॥ ५८ ॥   
  
स्पर्शगुणशुद्ध्यर्थमाह ----   
  
  
भिन्नोद्घातो यदा देवि नादान्तस्तु तदा भवेत् ।   
  
उद्घातः स तु देवेशि चतुर्थः परिकीतीतः ॥ ५-५९ ॥   
  
  
भिन्ना उद्घाता इति प्रोक्तानि त्रोण्युद्घातस्थानानि येन मन्त्रोच्चारेण स   
पुनर्यदा नादान्तो नादानुभवविश्रान्तो भवति, तदा स   
चतुर्थगुणशुद्ध्यर्थ उद्घात उक्तः । तदाशब्दो भवेच्छब्दानन्तरं   
योज्यते ॥ ५९ ॥   
  
शब्दगुणशुद्ध्यर्थं पञ्चममाह ----   
  
  
स एव चाक्षरोच्चारो व्यापिन्यन्ते व्यवस्थितः ।   
  
उद्घातः स तु देवेशि पञ्चमः परिकीतीतः ॥ ५-६० ॥   
  
  
स चैवेति नैष्कलः । व्यापिन्यन्त इति तद्विश्रान्तिरूढः । पञ्चम इति   
पञ्चमस्य शब्दगुणस्य शुद्ध्यर्थम् ॥ ६० ॥   
  
तदित्थम् ----   
  
  
पञ्चोद्घातांस्ततो दत्त्वा पृथिका शोधयेद् बुधः ।   
  
  
तत इति यतः पञ्चगुणा पृथ्वी, बुध इति ज्ञानी । अत्र   
पञ्चस्वप्युद्घातेषु बिन्दुस्थाने पृथिका धारणां प्रत्येकं धृत्वा,   
उद्घातानुसारं बिन्द्वर्धचन्द्रनिरोधिनादव्यापिन्यन्तेषु विश्रान्तीः   
कुर्वन्, शिष्यात्मनो गन्धादिशब्दान्ते गुणपञ्चके भोग्यभोक्तृभावं  
शोधयेत् ॥   
  
इत्थं च व्यापिन्यन्ताश्रयणेऽपि सूक्ष्मव्याप्त्या   
पाथीवतत्त्वभोगस्थानं बिन्दुधामैव शुद्धं भवतीत्याह ----   
  
  
अकारोकारमकारान्तमेवं शुद्ध्यति नान्यथा ॥ ५-६१ ॥   
  
  
अकारोकारमकाराणामन्तं बिन्दुस्थानम् । एवमिति   
व्यापिन्यन्तानुप्रवेशात्मकोद्घातपञ्चकात्   
शब्दान्तगुणपञ्चकसंशुद्धियुक्त्या पृथ्वीतत्त्वशोधनादित्यर्थः ।   
नान्यथेति हुतिदीक्षायामेव तत्त्वशुद्धिर्भवतीति भेदवादिवन्नास्यां   
ज्ञानदीक्षायां संशयितव्यम्, हुतिदीक्षायामपि ज्ञानस्यैव   
प्राधान्यादिति निर्णीतत्वात् । उक्तं च श्रीमतङ्गपारमेश्वरेऽपि ----   
  
"यस्य ज्ञानान्न सम्प्राप्तिः क्रिया तस्य विधीयते ।"   
  
इति ॥ ६१ ॥   
  
तदित्थम् ----   
  
  
शुद्धेऽथ पाथीवे तत्त्वे चिन्तितव्यं तु योगिभिः ।   
  
जलीभूतं तदेवैतदात्मना सह योगतः ॥ ५-६२ ॥   
  
  
अथशब्दः क्रमं सूचयति, स च   
शुद्धतत्त्वाच्छिष्यचैतन्यस्योद्धरणम्, ततस्तत्स्थीकरणम्, तत   
आत्मप्राणे योजनं मन्त्रप्राणशिष्यात्मस्वात्मनां   
सामरस्यभावनमित्यादिरूपः । तदेवेति पाथीवं तत्त्वम् ।   
जलीभूतमित्युक्त्या शुद्धाशुद्धतत्त्वानुसन्धानमुक्तम् । योगिभिर्योगत   
इत्यनेनायोगिनोऽत्र नाधिकारो जातुचिदिति दशीतम् । एतदात्मना सहेति   
शिष्यात्मानमपि जलतत्त्व(यो)गाय तदेकात्मतामिव प्राप्तं चिन्तयेत् ।   
अत्र चावसरे अर्धचन्द्रस्थाने   
पद्मलाञ्छितसितवर्णार्धचन्द्रमण्डलमध्यगतजलबिन्दुरूपां   
जलतत्त्वधारणां बघ्नीयादित्याम्नायः ॥ ६२ ॥   
  
अथ पाथीवे तत्त्वे शिष्यात्मनि च यथोक्तभावनया ----   
  
  
जलीभूते पुनर्मन्त्री तदेव चतुरुच्चरेत् ।   
  
बिन्द्वन्तं धारणायुक्तं…  
  
  
तदेवेति निष्कलस्वरूपम्, मन्त्रीति लब्धसामरस्यः,   
बिन्द्वन्तमर्धचन्द्रस्थानम्, धारणा व्याख्याता । चतुरिति   
पूर्वोक्तयुक्त्यार्धचन्द्रनिरोधिनादव्यापिनीपदेषु क्रमेण   
विश्रान्तिरूपांश्चतुरुद्घातान् दद्यादित्यर्थः । पुनरुच्चरेदिति पाठे   
चतुष्टयसङ्ख्यार्थाद्योज्या ॥ ६३ ॥   
  
तदित्थं जलतत्त्वं संशोध्य, पूर्वोक्तं सामरस्यान्तं क्रमं   
श्रित्वा तज्जलतत्त्वात् ----   
  
  
…शिष्यादात्मनि चिन्तयेत् ॥ ५-६३ ॥   
  
  
अतश्च ----   
  
  
शोधिते तोयसङ्घाते तेजोभूतं विचिन्तयेत् ।   
  
  
अर्थात्तदेव तोयं शिष्यात्मना सहेत्यादि प्राग्वत् ॥   
  
अत्र च निरोधिकास्थाने   
शक्तिलाञ्छितरक्तवर्णत्रिकोणमण्डलादिरूपां तेजस्तत्त्वधारणां   
बद्ध्वा निरोधिनादव्यापिनीस्थानेषु मान्त्रविश्रान्तिरूपाः ----   
  
  
तेजोद्धातास्त्रयस्तेषु निरोध्यन्तमवस्थिताः ॥ ५-६४ ॥   
  
  
तेजोद्घाता इत्यैशः पाठः । निरोध्यन्तं कृत्वा तत्र तेजोधारणां  
बद्ध्वेत्यर्थः ॥ ६४ ॥   
  
तदेवं त्रिभिरुद्घातैस्त्रिगुणे तेजसि पूर्ववदन्तर्भूतेतराध्वपञ्चके   
शुद्धे ----   
  
  
नास्ति तेजस्ततो वायुरुद्घातद्वयशोधितः ।   
  
  
पूर्ववत् तत्स्थात्मस्थत्वादि कृत्वा, तेजः शान्तं विभाव्य,   
नादस्थाने षट्कोणबिन्दुलाञ्छितनीलवर्णमण्डलादिरूपां   
वायुधारणां बद्ध्वा,   
नादव्यापिनीस्थानयोर्मान्त्रविश्रान्त्यात्मनोद्घातद्वयेन वायुतत्त्वं   
शिष्यात्मनो भोगस्थानं शोधयेत् ॥   
  
अथ ----   
  
  
अकाशे लीयमानं तमुद्घातेन तु चिन्तयेत् ॥ ५-६५ ॥   
  
  
तं वायुम् ॥ ६५ ॥   
  
एतद् व्यनक्ति ----   
  
  
नष्टे वायौ ततः शून्यमुद्घातैकेन योजयेत् ।   
  
  
नष्ट इति आकाशशेषीभूतत्वात् शिष्यात्मनो बन्धकत्वाच्चलिते । तत   
इति सुसूक्ष्मतममाकाशतत्त्वमन्तर्भूतेतराध्वपञ्चकम् उद्घातैकेनेति,   
आकाशस्यैकगुणत्वात् ॥   
  
यच्चैतत्सुसूक्ष्मतमं शून्यम् ----   
  
  
व्यापिनी सा तु विज्ञेया पञ्चमान्ते व्यवस्थिता ॥ ५-६६ ॥   
  
  
पञ्चमे व्योमतत्त्वात्मन्यन्ते व्यवस्थिता,   
तेनात्रान्तःशून्यसुसूक्ष्मशब्दशक्तिलाञ्छितपरिवर्तुलमण्डला-  
कारां व्योमधारणां बद्ध्वा, मन्त्रोच्चारणाभिज्ञो गुरुः   
शिष्यात्मना सहात्रैव विश्राम्यन् परतेजोमयतामनुसन्दध्यात् ॥ ६६ ॥   
  
एवं चात्र ज्ञानदीक्षामाहात्म्येन चरितार्थतया   
पुनर्भोगप्रदत्वाभावेनाबन्धकत्वात् सर्वैव भोग्यभूः शिष्यस्य   
शोधिता भवति, यतश्चिदानन्देच्छाज्ञानक्रियाख्यशक्तिपञ्चक-  
सामरस्यसतत्त्वः श्रीस्वच्छन्दभट्टारकश्चिदादिशक्तिप्रधान-   
शिवशक्तिसदाशिवेश्वरविद्याख्यतत्त्व पञ्चकात्मतामुट्टङ्कितामपि   
व्यापिन्यादिबिन्द्वन्तग्रन्थिपञ्चकस्वरूपगोपनात्मकमहामाया-   
शक्त्याच्छादयन्, मायादिक्षित्यन्तां क्रमात् क्रममधिकाधिकसङ्कोचां  
तत्त्वत्रिंशतं षड्भिः पञ्चकप्रघट्टकैरन्योन्यं   
शक्तिव्यक्त्यात्मकव्याप्यव्यापकभावभाग्भिरासूत्रितवान्   
सङ्कुचितप्रमातृभूमिकायामिति । तदनुग्रहप्राप्ततत्स्वरूपेण योगिना   
गुरुणा शिष्यात्मनैकीभूय यथोक्तोद्घातव्याप्तियुक्त्या   
शिष्यचैतन्यस्य समग्रां भोगभूमिं विलाप्य, ज्ञानदीक्षया   
चिदादिशक्तिपञ्चात्मकत्वमेवापादयितव्यम् । अत एव   
पञ्चत्रिंशत्तत्त्वव्याप्तिसारसुसूक्ष्मपृथिव्यादीनीत्थं संशोध्यापि   
तत्संस्कारमयं समनापदमपि शोधयितुमाह ----   
  
समनायां ततो ह्यात्मा…  
  
सुसूक्ष्मतमतत्त्वप्रपञ्चमननमात्ररूपायां समनाशक्तौ गुरुणा   
शिष्यात्मा तावन्मात्रभेदसंस्कारनिवृत्त्यर्थं योज्य इत्यर्थः ॥   
  
एवं च ----   
  
  
…टत्त्वव्यापी स उच्यते ।   
  
  
अशेषतत्त्वप्रथमासूत्रणरूपं यत्समनाख्यं तत्त्वं तद्व्यापक   
इत्यर्थः ॥   
  
इयति च संस्कारपर्यन्ते तत्त्वजाते संशुद्धे   
शुद्धात्मतामाप्नोतीत्याह ----   
  
  
आत्मव्यापी ततश्चोर्ध्वे…  
  
  
भवतीति शेषः ॥   
  
एवमासादितपरशुद्धात्मस्वरूपोऽपि शिष्यात्मा ततोऽपि परां   
चिदादिशक्त्यभेदसारां परभैरवरूपतां   
समनन्तरवक्ष्यमाणयोजनिकाक्रमेणैतीत्याह ----   
  
  
…षर्वव्यापी ततः पुनः ॥ ५-६७ ॥   
  
  
भवतीति शेषः ॥ ६७ ॥   
  
अत्र योजनिकामासूत्रयितुमेकोद्घातरूपां युक्तिमाह ----   
  
  
तत्त्वान्तसंस्थितो ह्यात्मा उद्धातैकेन योगवित् ।   
  
योजयेत् परमे तत्त्वे उन्मनातीतसर्वगे ॥ ५-६८ ॥   
  
  
तत्त्वोनामन्तः समनाया ऊर्ध्वं पदम् । उन्मनातीत इति   
तदनुभवानुप्रवेशेन शक्तिमत्स्वरूपासादनम् ॥ ६८ ॥   
  
योजयेदित्युक्तिं स्फुटयति ----   
  
  
योजनां तु परे तत्त्वे शृणु देवि वदाम्यहम् ।   
  
  
अनयोक्त्यास्यार्थस्यावधानगम्यत्वं दर्शयति ----   
  
  
मन्त्रमुच्चारयेद् देवि ह्रस्वं दीर्घं प्लुतं परम् ॥ ५-६९ ॥   
  
परापरविभागेन यावत्तत्वं परं गतम् ।   
  
  
ह्रस्वं दीर्घं प्लुतं सूक्ष्ममतिसूक्ष्ममिति समनन्तरमेव   
पञ्चप्रणवाधिकारेऽकारोकारमकारबिन्दुनादमात्राणां प्रत्येकं   
प्रणवैकदेशभूतानामपि ----   
  
"प्रदेशोऽपि ब्रह्मणः सार्वरूप्यमनतिक्रान्तः ।"  
  
इति स्थित्या प्रणवत्वमिति वक्ष्यति । ततो ह्रस्वं मन्त्रमुच्चारयेदित्यादि   
सामानाधिकरण्यं युक्तमेव । परापरविभागेनेति   
सूक्ष्मातिसूक्ष्मभेदेनेत्यर्थः । परमुन्मनातीतं गतं प्राप्तम् ॥   
  
तदत्र ----   
  
  
त्रिदेवं बिन्दुसंयुक्तमर्धचन्द्रं निरोधिकाम् ॥ ५-७० ॥   
  
नादं च शक्तिसंयुक्तं व्यापिनीसमनोन्मनाः ।   
  
  
जानीयादिति शेषः । त्रयाणां ब्रह्मादीनां देवानां समाहारो   
यत्र अकारोकारमकारात्मनि कलात्रये तत्तथा ॥ ७० ॥   
  
किं च ----   
  
  
उन्मना च परश्चैव सर्वव्यापी शिवोऽव्ययः ॥ ५-७१ ॥   
  
  
ज्ञातव्य इति शेषः । यथा चात्र ज्ञानं यादृशं च तत्सर्वं   
पूर्वमेव वितत्य निर्णीतम् ॥ ७१ ॥   
  
तदित्थम् ----   
  
  
ज्ञात्वा सर्वमशेषेण विधिमेषां यथाक्रमम् ।   
  
तदा तु योजयेन्मन्त्री अन्यथा नैव योजयेत् ॥ ५-७२ ॥   
  
  
सर्वमिति पूर्वोक्तचारप्रमाणादिपरिष्कृतमेषां मान्त्रप्रमेयानां   
विधिं सम्यगुच्चारणमशेषेण निश्चयनिरूढ्यनुभवैः । अत एव   
मन्त्री सम्यङ्मन्त्रसतत्त्ववित् ॥ ७२ ॥   
  
तमेव विधिं स्फुटयति ----   
  
  
बिन्दुस्थं त्रितयं शब्दे…  
  
  
मन्त्रप्रमेयानां यन्मकारान्तं त्रितयं तद् बिन्दुस्थं   
विद्वदनुभवात्मतामापादितं सत् शब्दे लादात्मनि कुर्यात्   
तन्मयत्वमापादयेत् ॥   
  
यस्मात् ----   
  
  
…चतुर्थो बिन्दुरेव हि ।   
  
  
तस्मात् तद्विश्रान्तिपुरःसरमेव नादविश्रान्तं मकारान्तं त्रयं   
कुर्यात् ॥   
  
तदेतत्त्रयम् ----   
  
  
ब्रह्मा विष्णुस्तथा रुद्रः…  
  
  
वाच्यभेदात् ॥   
  
एतच्च ----   
  
  
…ट्रिमात्रं वर्ण उच्यते ॥ ५-७३ ॥   
  
  
मात्रात्रयमेतदुच्चारणक्रियात्मकतया, वर्ण इत्यक्षररूपतया   
स्थूलमित्यर्थः ॥ ७३ ॥   
  
चतुर्थस्तु ----   
  
  
ईश्वरो बिन्दुदेवस्तु…  
  
  
तत्परामर्शमय इत्यर्थः ॥   
  
तदित्थं मन्त्रोच्चारं यः करोति ----   
  
  
…कण्ठे शब्दः प्रवर्तते ।   
  
  
तस्य हृदयादुच्चरन्नादकलात्मकमन्त्रसतत्त्वरूपः शब्दः कण्ठे   
प्रकर्षेण वर्तते, ततः प्रभृति   
पञ्चप्रणवाधिकारवक्ष्यमाणनीत्या उच्चार्यतामासादयतीत्यर्थः ॥   
स च ----   
  
  
तत्र शब्दः क्रियान्तस्थः…  
  
  
उच्चारणक्रियान्तर्गतः पश्यन्त्यात्मकशब्दरूपः, न तु   
मध्यामवैखरीव्यङ्ग्य इत्यर्थः ॥   
  
अत एवासौ ----   
  
  
…क्रियाशक्तिरिति स्मृता ॥ ५-७४ ॥   
  
  
तदित्थमुच्चारणप्रयत्नगतः ----   
  
स शब्दस्तालुके देवि ईरितः सम्प्रवर्तते ।   
  
तस्य (= उच्चारयितुः तालुके इत्यर्थात्)  
  
ततोऽपि ----   
  
  
किञ्चिद्गतः शब्दो नासिकान्ते प्रवर्तते ॥ ५-७५ ॥   
  
  
नासिकान्तो भ्रूमध्यम् । तदेतावत्पर्यन्ता मान्त्री क्रियाशक्तिव्याप्तिः ॥   
७५ ॥   
  
अथ ----   
  
  
ज्ञानशक्तिस्तु विज्ञेया यत्नतः परमेश्वरि ।   
  
मूर्धस्थानगतः शब्दो ललाटान्तमवस्थितः ॥ ५-७६ ॥   
  
  
यदा स एव शब्दो योगिनः पूर्वोक्तात्   
नासापुटादिप्रयोगरूपाद्यत्नान्मूर्धस्थानतो   
ऽर्धचन्द्रादिस्थानान्युक्तोद्घातयुक्त्यारोहÁल्ललाटान्तमवस्थितो भवति,   
तदा सूक्ष्मरूपतोपसंहारादनुभवप्रकर्षमापन्नो   
ज्ञानरूपतामेतीत्यर्थः ॥   
  
तदित्थं बिन्द्वादिरूपतामासाद्याकारोकारमकारात्मा ----   
  
  
वर्णः शब्दगतः…  
  
  
शब्दं नादात्मतां गतस्तद्रूपतामाप्तः ॥   
  
तथाभूतश्च ----   
  
  
…टेषामुद्घातः स तु कीतीतः ।   
  
  
तेषामिति बिन्द्वन्तानाम्, स एव नादकलानुभवात्मा शब्दः   
पञ्चादिभेदेन भिन्न उद्घातः पूर्वमुक्तो न त्वन्यः कश्चित् ॥   
  
एवमियतीं भूमिं मान्त्रीमाश्रित्यापि ----   
  
  
तत्रस्था विनिवर्तन्ते…  
  
  
ये ऊर्ध्वां शक्त्यादिसोपानमालिकामनारुह्य तत्रैव सन्तुष्यन्ति, ते ---  -  
  
  
…शिवज्ञानविवजीताः ॥ ७७ ॥   
  
  
नादतुष्टाः परमानन्दमयशिवज्ञप्तिसाधकतमां   
मान्त्रीमिच्छाशक्तिमेव नाविशन्ति, कुतस्तु शिवम्, अत उत्तरोत्तरपदारोहे   
यत्नः कार्य इत्यर्थः ॥ ७७ ॥   
  
अथात्रैव बिन्द्वादिपदेषु सूक्ष्मतमानुभवगम्यं भाविनमेवान्तरं   
प्रविभागं दर्शयितुमाह ----   
  
  
पञ्चधावस्थितो बिन्दुरर्धचन्द्रो निरोधिका ।   
  
  
भुवनाध्वनि बिन्द्वावरणस्य निरूपणावसरे वक्ष्यति ----   
  
  
ङिवृत्तिश्च प्रतिष्ठा च विद्या शान्तिस्तथैव च ।   
  
परिवारः स्मृतस्तस्य शान्त्यतीतस्य सुव्रते ॥   
  
तस्य वामदिशो भागे शान्त्यतीता व्यवस्थिता ।" (१०-१२१७-१८)   
  
इति ।   
  
तथा  
  
"ज्योत्स्ना ज्योत्स्नावती कान्तिः सुप्रभा विमला शिवा ।   
  
अर्धचन्द्रे स्मृता ह्येता निरोध्यंशे तु सुव्रते ॥   
  
रुन्धनी रोधनी रौद्री ज्ञानबोधा तमोपहा ।" (१०-१२२०-२१)   
  
इति ।   
  
एवमेषां पञ्चधावस्थितत्वम् ॥   
  
अथ ----   
  
  
तस्यातीतो भवेन्नादः…  
  
  
तस्येति निरोध्यनुभवपर्यन्तव्याप्तिकबिन्दुदेवस्य, तं बिन्दुदेवमतीतः   
सन् स वर्णो नादो भवति नादामर्शरूपतामेति । तमिति वक्तव्ये   
तस्येत्युक्तिबीन्दोरेवेयं नादरूपतापत्तिरेवमुत्तरत्रापि   
पूर्वपूर्वावस्थैवोत्तरोत्तरं प्रकर्षमेतीत्याशयेन षष्ठी योज्या   
॥   
  
एतदनुभवे युक्तिमाह ----   
  
  
…ऽवच्छिन्नस्त्वसौ भवेत् ॥ ५-७८ ॥   
  
ईषत्प्रसारिते वक्त्रे…  
  
  
पूर्वोक्तदिव्यकरणबन्धेनावच्छिन्नतामेतीत्यर्थः ॥   
  
एष च ----   
  
  
…डेवदेवः सदाशिवः ।   
  
  
देवस्य द्योतनसतत्त्वस्य बिन्दोरपि, देवः सातिशयदीप्तः प्रभुश्च ॥   
  
एष च नादरूपः ----   
  
  
चतुवीधो भवेच्छब्दो यः सुवेगवहः स्मृतः ॥ ५-७९ ॥   
  
  
नादावरणे वक्ष्यति ----   
  
"इन्द्रिका दीपिका चैव रोधिका मोचिका तथा ।" (१०-१२२६)  
  
इति । एताभिः शक्तिभिरस्य चतुवीधत्वम् ॥ ७९ ॥   
  
ननु च ----   
  
"ऊर्ध्वगा तु समाख्याता कला त्वासां तु पञ्चमी ।" (१०-१२२९)  
  
इति भविष्यति, तत्कथमस्य चातुवीध्यम्, सत्यं तस्यास्तु न   
शब्दव्याप्तिरित्याह ----   
  
  
पञ्चमो न वहेच्छब्दः…  
  
  
यः पञ्चमः प्रकारो नासौ शब्दरूपतया वहतीत्यर्थः ॥   
  
कथं तही भवति? ---- इत्याह ----   
  
  
…ऊर्ध्वगामिन्यसौ स्मृता ।   
  
  
नादोर्ध्वगतेच्छाव्याप्त्यवस्थितो यः शक्तेः संस्पर्शस्तदभिन्नत एव   
नादान्तोऽव्यक्तध्वनिरिति चोच्यते इत्यर्थः ॥   
  
अथ ----   
  
  
तस्यातीता भवेच्छक्तिः…  
  
  
तमपि नादयतीत्यर्थः ॥   
  
सा च ----   
  
  
…पञ्चधा तु व्यवस्थिता ॥ ५-८० ॥   
  
  
तद्वक्ष्यति ----   
  
"ऊर्ध्वे तु संस्थिता शक्तिः सुषुप्तभुजगाकृतिः ।" (१०-१२४१)  
  
इत्युपक्रम्य  
  
शूक्ष्मा चैव सुसूक्ष्मा च तथा चैवामृतामिता ॥   
  
व्यापिनी" (१०-१२४२)   
  
इति ॥ ८० ॥   
  
अत्र शब्दव्याप्तेः क्षीणत्वात् कीदृगनुभव इत्याह ----   
  
  
स्पर्शस्तत्र भवेद् देवि…  
  
  
ह्लादात्मेति शेषः ॥   
  
किं च ----   
  
  
…आत्मवित्तत्र पूर्ववत् ।   
  
  
तत्र शक्तिपदे य आत्मवित् शक्त्यनुभवतुष्टः स पूर्ववदिति शिवपदं   
प्राप्नोतीति यावत् । एवमुत्तरत्रापि योज्यम् ॥   
  
अथातः ----   
  
  
व्यापिनी परतश्चैव पञ्चधा तु व्यवस्थिता ॥ ५-८१ ॥   
  
  
सोऽपि स्पृशन्नूर्ध्वपदमारुरुक्षुर्योगिनो व्याप्तिमयान् व्यापिनीरूपो   
भवति । तत्र च ----   
  
"व्यापिनी व्योमरूपा चानन्तानाथाप्यनाश्रिता ।" (१०-१२५२)  
  
  
इति वक्ष्यमाणसूक्ष्मतमशक्तिपञ्चकानुभवोऽस्ति ॥ ५-८१ ॥   
  
  
अत्र च ----   
  
  
बालाग्रमाश्रितं स्पर्शं कदाचिद्वेत्ति वा न वा ।   
  
  
कदाचिदिति तत्पदारोहावसरे त्वशेषस्पर्शं वेत्ति, न वेति   
तदारोहप्रकर्षे व्याप्तिमात्रमेवानुभवति, न तु पृथक् स्पर्शमित्यर्थः   
॥   
  
तदित्थम् ----   
  
  
व्यापिनी सा समुद्दष्टा न ज्ञानं परमेश्वरि ॥ ५-८२ ॥   
  
  
यदेतत् स्पर्शं वेत्ति न वेत्युक्तम्, सा व्यापिनीत्युपसंहृतं न   
ज्ञानमिति, नैषा ज्ञानशक्तिरपि तु इच्छाशक्तिरित्यर्थः ॥ ८२ ॥   
  
अथ ----   
  
  
तस्यापि समनातीता…  
  
  
तदपि व्यापिनीज्ञानमतिक्रम्य स्थितेत्यर्थः ॥   
  
शमनं क्रमविज्ञानमुन्मनं युगपत्" (४-३९४)  
  
इत्युक्तत्वादुन्मनानुभवं प्रविविक्षुः ----   
  
  
…ंअनस्तत्र न कारयेत् ।   
  
  
न तत्रैव तुष्येदित्यर्थः ।   
  
तदियतीयमिच्छाशक्तिव्याप्तिर्मान्त्रीत्यवसेयम् ॥   
  
समनायां भावाभावात्मनो विश्वस्य भेदस्यासूत्रणाद् हेयत्वमस्तीति   
तामतिक्रम्य ----   
  
  
उन्मनापदमारोहन्…  
  
  
मध्ये केवलात्मतामनुभवतीत्याह ----   
  
  
…शुद्धात्मा तु ततो भवेत् ॥ ५-८३ ॥   
  
  
तदित्थं शुद्धचैतन्यस्वरूपसामरस्य(मा)पन्नम् ----   
  
  
शिष्यात्मानं गुरुवर उन्मन्यन्ते नियोजयेत् ।   
  
  
उन्मन्यामन्ते चेति समासः । स्वातन्त्र्यशक्तिसामरस्यात्मनि   
स्वतन्त्रभट्टारकसंवेदने विश्रमयेत् तत्समावेशाभिज्ञ इत्यर्थः ॥   
एवं च ----   
  
  
तत्र युक्तः परे शान्ते महाशान्तिमवाप्नुयात् ॥ ५-८४ ॥   
  
  
युक्त एकत्वं प्राप्तः । समस्तस्य भेदकलङ्कस्य गलनात् परं   
शान्तत्वम् ॥   
  
तदित्थम् ----   
  
  
गुरुपारम्परायातः सम्प्रदायः प्रकाशितः ।   
  
  
परम्परैव पारम्परम्, गुरूणां शक्तिसदाशिवश्रीकण्ठादीनां   
पारम्परेणायातो रहस्यानुभवसञ्चारक्रमेण मया विदितः, सम्यग्   
दीक्षणादिपूर्वं शक्तिपातभाजां प्रदीयत इति सम्प्रदायः,   
प्रकाशितः, तवापि सङ्क्रमणयुक्तिपूर्वं मया कथित इत्यर्थः ।   
तदेवं गुरुतो लब्धोऽपि सम्प्रदायो यथारूढिमापन्नो गुर्वन्तरैः   
शिष्याणां सम्पाद्यते ॥   
  
तत्र ----   
  
  
योजने तु परे तत्त्वे उपायः कथितस्तव ॥ ५-८५ ॥   
  
  
"ज्ञात्वा चारप्रमाणं तु प्राणसञ्चारमेव तु" (४-२३१)  
  
इत्यादिना चतुर्थपटल एवेत्यर्थः ॥ ८५ ॥   
  
तदित्थं सर्वोत्तममिमं सम्प्रदायम् ----   
  
  
एवं ज्ञात्वा वरारोहे सर्वकर्माणि कारयेत् ।   
  
  
सर्वासु व्यवहारदशासु परिमाणमाहात्म्य एव तिष्ठेदिति यावत् ।   
आचार्यसाधकादींश्च स्वोचितेषु कर्मस्वेतज्ज्ञानपूर्वकमेव   
प्रयुञ्जीतेत्यर्थः । वरारोह इति प्राग्वत् ॥   
  
एवं तत्त्वदीक्षाप्रसङ्गोक्तेयं ज्ञानदीक्षा अन्याध्वदीक्षास्वपि   
कर्तव्या इति भङ्ग्या शिक्षां ददाति ----   
  
  
तत्त्वाध्वानं कलाध्वानं भुवनाध्वानमेव च ॥ ५-८६ ॥   
  
वर्णमन्त्रपदाध्वानं कृत्वैवं शुध्यति प्रिये ।   
  
  
यथान्तर्भावितापराध्वपञ्चकं तत्त्वाध्वानमेवं कृत्वा   
इत्युद्घातपूर्वं परे तत्त्वे योजयित्वा शुद्ध्यति परभैरवतामाप्नोति,   
गुरुः शिष्यात्मना सह, तथान्यमप्यध्वानमेवमेव कृत्वा   
शुद्ध्यतीत्यर्थः ॥   
  
उपसंहरति ----   
  
  
एषा वै धारणादीक्षा…  
  
  
विज्ञानदीक्षामित्युपक्रम्यापि प्रोक्तधारणाक्रमेण क्रियमाणत्वाद्   
धारणादीक्षेत्युपसंहारेऽपि न दोषः ॥   
  
नैषा सर्वेण गुरुणा कार्येत्यभिदधद्भाविपटलमप्यवतितारयिषुः   
पाटलिकीं सङ्गतिं करोति ----   
  
  
…कर्तव्या योगिनात्र तु ॥ ५-८७ ॥   
  
मन्त्रसिद्धेन वा देवि…  
  
  
योगिना परसमावेशाभिज्ञेन । यदि वा अत्र तन्त्रे   
समनन्तरपटलवक्ष्यमाणसाधनक्रमेण यो मन्त्रसिद्धस्तेन कर्तव्या,   
द्वयोरप्यत्र सामर्थ्याविशेषात्, तदन्यस्य त्वनधिकारात् ।   
  
इत्थमियम् ----   
  
  
…कृता वै सुकृता भवेत् ॥ ५-८८ ॥   
  
  
सम्यङ्निवृत्तिमासादयत्येव ॥   
  
तदेवं चतुर्थपटले कलादीक्षोक्ता, अस्मद्दशीतयुक्त्या   
एकतत्त्वदीक्षा च । इह तु   
त्रिपञ्चनवषट्त्रिंशद्भेदाश्चतस्रस्तत्त्वदीक्षाः, पददीक्षा च   
नवतत्त्वदीक्षावत्, वर्णमन्त्रभुवनदीक्षाश्च तिस्रः कलादीक्षावत्,   
दशमे च वितता भुवनदीक्षा भविष्यतीत्येता एकादश   
अध्ववैचित्र्येण दीक्षाः । ज्ञानदीक्षा चोद्धातयुक्त्या द्वादशी इति ।   
एताः सबीजनिर्बीजसद्योनिर्वाणभेदात् पुत्रकविषये   
षट्त्रिंशद्भवन्ति । आचार्ये तु सबीजैव द्वादशभेदा । साधके   
शिवधमीलोकधमीभेदाद् द्विविधे पूर्ववच्चतुवींशतिभेदा । समयिनि   
तु अध्वन्यासस्यानुक्तत्वात् ज्ञानक्रियाभ्यां हृदादिग्रन्थिभेदनतो   
द्विविधा, इति चतुःसप्ततिरिह सङ्क्षेपतो दीक्षाभेदाः । तत्रापि   
सकलनिष्कलाघोरेश्वर्याद्यनुष्ठानभेदाद् लोकधमीसाधकस्य   
चावान्तरवैचित्र्याद् भौतिकनैष्ठिकाचार्यभेदाच्च  
बहुप्रकारा भवन्ति । तदत्र दीक्षायामेव प्रत्यवतिष्ठन्ते सौगताः   
______________ इह दीक्षया किमात्मनः संस्कारः क्रियते, बुद्धेर्वा?   
किमात्मग्रहादीनां मलानाम्, किं वा कर्मणाम् ? आत्मन   
आयातशक्तिपातस्य, तदितरस्य वा ? शक्तिपातोऽक्षीणमलस्य, अन्यस्य   
वा ? कश्चात्मनः संस्कारः ? कर्मनिवृत्तिः,   
सुखदुःखसंविन्निवृत्तिः, प्रकृत्यादिविवेकदर्शनम्,   
स्वस्वरूपज्ञानमद्वैतदृष्टिर्वा ? बुद्धेरपि कः संस्कार ?   
किमिन्द्रियप्रेरणासामर्थ्यम्, रागादिहान्याधानम्, उन्मूलनं वा ?   
मलानामपि किं तदैव कार्यप्रसवासामर्थ्यम्, मरणापेक्षं वा   
संस्कारः? एवं च कर्मणाम्? स च किमागमैकप्रमाणको युक्तिसिद्धोऽपि   
वा ? तत्र शक्तिपातादात्मग्रहादिमलक्षयः, मलक्षयाच्च शक्तिपात   
इत्यन्योन्याश्रयः । अक्षीणमलस्य शक्तिपाते सर्वस्यासौ स्यात्,   
मलक्षयोऽन्यतः कुतश्चिद् यदि तत एव तर्ह्यात्मनः संस्कारो   
भविष्यतीति किं शक्तिपातहेतुकेन दीक्षाविधानेन ? आत्मनश्च   
नित्यैकस्वभावस्य कर्मतद्भोगनिवृत्त्यनिवृत्त्योरविशिष्टस्य कः   
संस्कारः ? वैशिष्ट्ये नित्यताहानिः । कर्मभोगयोः व्यतिरिक्तयोर्नाशे   
तस्य किं वृत्तम् ? तत्समवायोऽस्य निवृत्त इति चेत्, सोऽपि कर्मादिवत्   
स्वात्मन्येवेत्यात्मनो न भोक्तृत्वकर्तृत्वे, नापि तदुपशमात्मा मुक्तिः   
स्यात् । प्रकृत्यादिविवेकस्वरूपदर्शनपक्षौ प्रागतत्स्वभावतयास्य   
भेदमानयतः । आत्मदर्शनमात्मीयादिदर्शनस्य तन्मूलानां   
रागादीनां च हेतुरिति ततोऽस्य बन्ध एव । अद्वैतदृष्टौ अपरस्य   
कस्याप्यभावात् क्रिया (भोगा? बोधा) नुपपत्तौ   
कर्तृत्वज्ञातृत्वतत्त्वैश्वर्यप्रविलोपो मुक्तात्मनां स्यात् ।   
बुद्धेरक्षप्रेरणासामर्थ्या(धा)ने दीक्षितस्य करणवैकल्यं स्यात् ।   
रागादिदोषाश्च सवासनाका दीक्षितस्य न निवर्तन्ते । बुद्धेरुन्मूलने   
दीक्षानन्तरं देहपातप्राप्तिः । मलानां तदैवासामर्थ्यसाधने   
प्रवृत्तिस्त्रुट्येत् । मरणापेक्षमसामर्थ्याधानमिति पलायनमार्गः ।   
मृत्यवसरे च दीक्षितस्यात्मादिग्रहः प्राग्वदेवोपलभ्यते । एवं   
कर्मस्वपि वाच्यम्, आरब्धकार्यकर्मसंशोधने दीक्षाया न   
सामर्थ्यमिति चेत्, अन्यत्रापि क आश्वासः ? आगमप्रमाणकमेतदिति चेत्,   
आगमस्य तदर्थं कः प्रतिबन्धः ? मन्त्रप्रतिबन्धाद् यथा   
बीजमङ्कुरं न सूते, तद्वत् कर्मबीजान्यपि न संसारं सुवते इति ।   
बीजादिसंसिद्ध्युक्त्या बीजादिवद् दीक्षितस्य तैलाभ्यङ्गदाहादयो   
ऽप्यसामर्थ्याधानहेतवः क्रियन्ताम् । अमूर्तत्वात्   
कर्मणामभ्यङ्गादयो न सन्तीति तानि दीक्षैव क्षपयति, तथा च   
घटदीक्षादीक्षितस्य लाघवमप्युपलभ्यत इति चेत्, नामूर्तस्य   
पापादेः, गुरुत्वाभावात् । तस्मात् क्षणिकत्वादिभावनापूवीका   
नैरात्म्यदृष्टिरेव मोक्ष इति । अत्रोच्यते ---- इहात्मसंस्कार एव   
दीक्षा । तथाहि ---- अयमात्मा   
सङ्कोचाभासतत्त्वापूर्णम्मन्यतात्मनेहाभिलाषशब्दोक्तेनाणवेन   
मलेन, शुभाशुभवासनात्मना विविधजन्मायुर्भोगदेन कार्मेण,   
तत्प्रभवेन च कञ्चुकपुर्यष्टकस्थूलभूतात्मनाजातिकत्रिविध-  
देहतदाश्रयविचित्रभुवनभोक्त-व्यार्थसार्थप्रतीतिभाजा मायाख्येन   
मलेन च वलितः । यतः सर्वस्यैव   
सङ्कुचितोऽभिष्वङ्गादिमयोऽन्तरुल्लेखशताकीर्णः   
कृशगौरादिरूपोऽमुत्रेदं जानामीत्यादिप्रतीतिसिद्ध एवायमर्थः ।   
तदीदृशस्यास्यानन्तजन्मसहस्राभ्यस्तेदृग्वासनस्याप्याकस्मिकगुरु-   
यियासाभक्त्यादिवशोन्नीतशक्तिपातानुसारनिर्वर्त्यमानया दीक्षया   
"दीयते ज्ञानद्भावः क्षीयते पशुवासना ।   
  
दानक्षपणसंयुक्ता दीक्षा तेनेह कीतीता ॥"  
  
इत्याम्नायनिरूपितस्थित्या   
आणवादिपाशप्रशमनशिवत्वाभिव्यक्तियोग्यतात्मा संस्कारः क्रियते ।   
पाशानां च प्रशमनमचिन्त्यमन्त्रशक्तिवशाद् बीजानामिव पुनः   
प्ररोहाधानासामर्थ्यम् ।   
  
यत्तु ----   
  
ङालं बीजादिसंसिद्धौ विधिः पुंसामजन्मने ।   
  
तैलाभ्यङ्गाग्निदाहादावपि मुक्तिप्रसङ्गतः ॥"  
  
इत्युक्तं तैः, तत्तेषामेवोपहास्यतामाविष्करोति, यतः   
स्थावरजङ्गमकृत्रिमाद्यात्मनो विषस्य स्वकार्यकरणशक्तिप्रशमनं   
बीजवद्यन्मन्त्रैः क्रियते, तत्रापि एतद्वक्तुं प्राप्तम् । अथ   
तैलाभ्यङ्गादेर्बीज एव शक्तिनिरोधकृत्वं न तु विशेषकृत्वम्,   
मन्त्राणां तु तत्रापीत्युच्यते, तही अचिन्त्यप्रभावत्वात् तेषां   
पाशप्रशमनेऽपि सामर्थ्यं किं न सह्यते । अथ दोषाः   
सबीजसन्ताना दीक्षितेऽप्यनिवारिता दृश्यन्त इति किमस्य मन्त्रैः   
कृतमित्युच्यते । तदत्राप्युच्यते प्रोक्तपाशशक्तिप्रतिबन्धनं मन्त्रैः   
क्रियते अस्य, न तु रागद्वेषादिप्रशमनम् ।   
  
यथाहि ---- विरूपस्य वैरूप्यमनिवर्त्यापि लोकोत्तररमणीवशीकरणं   
मन्त्रैः क्रियते, तद्वद्देहारम्भिकर्माशोधनाद् वर्तमानदेहे   
रागाद्यनिवृत्तावपि भाविप्ररोहप्रतिरोधनं पाशानां कुर्वतां   
मन्त्राणां किमायातम् । तीव्रतमशक्तिपातपूतानां च   
दीक्षानन्तरं रागद्वेषादिप्रशमः शतशोऽपि दृश्यन्ते ।   
सद्योनिर्वाणदीक्षायां च त्रैकालिकपाशशोधनात् तदैव   
देहादिविगलनं शिवत्वाभिव्यक्तिश्च भवत्येव । शिवत्वाभिव्यक्तावत्र   
किं प्रमाणमिति चेत्,   
मन्त्रप्रभावसम्पादिततात्कालिकदेहदर्शनप्रशमनोद्भूतमनुमानं   
यथा च शान्त्याप्यायवशीकारदाहोच्चाटनशोषणमारणादि   
मन्त्रसामर्थ्याद्भवत्येव तथा दीक्षाफलमपि भवत्येवेति चेतसि   
निवेश्यताम् । तत्कालमेव दीक्षातः शिवत्वाभिव्यक्तिः किं न भवतीति   
चेत्, प्रकृष्टज्ञानशालिभिः क्रियमाणायां सहस्रशो भवन्ती   
असावपि दृश्यते एव । अथोच्यते ---- नित्यस्यात्मनो दीक्षातः   
संस्कारोत्पत्तौ संस्कृतत्वासंस्कृतत्त्वभेदाद् भेदः स्यादिति चेत्, न ।   
तत्तत्प्रतिभासभेदेऽप्यस्याकृतकाहंविमर्शैक्येन एकत्वसिद्धिः,   
दूरासन्नादौ देवकुलादेरिव तद्विमर्शैक्यात् । विमर्शनवशादेव च   
सर्वव्यवस्थेति प्रत्यभिज्ञायां निर्णीतम् । एतेन   
भोक्तृत्वकर्तृत्वाद्यप्यस्य समथीतमेव,   
तत्तद्विषयभेदेऽप्यात्माव्यतिरेकेणास्य स्फुरणात् । यत्तु   
उक्तमात्मदर्शनं न मुक्तिरपि तु बन्ध इति   
तच्छरीरप्राणपुर्यष्टकशून्येष्वनात्मस्वेवमेव । यत्तु सत्यरूपे   
चिदात्मन्यहंविमर्शपरमार्थतया स्वीकृताशेषज्ञानक्रियापरमार्थे   
तत्रात्मदर्शनं सैव सत्यतो मुक्तिः । न च   
केवलमनात्मन्यात्मदर्शनं मिथ्याज्ञानरूपो बन्धः, यावदात्मन्यपि   
पूर्णप्रकाशाहंविमर्शपरमार्थाशेषविश्वमये विश्वत्रापि च   
चिदात्मैक्यपरमार्थे यदनात्मतया ज्ञानम्, तदपि बन्ध एवेति सर्वथा   
विगलितसङ्कोचचिदेकघनविश्वैकात्म्यमयशिवत्वाभिव्यक्तिरेव मुक्तिः ।   
तत्र चाभेदसारं सर्वं ज्ञात्वा समाप्तमेवेति तत्प्राप्त्यर्थमेव   
दीक्षाप्रवृत्तिः । तदेवमुक्तनीत्या मलानां भेदेन प्रतिपादितत्वात्   
पृथग् न तत्संस्कारपक्षः कश्चित्, इत्यात्मन एवोक्तरूपः संस्कारो   
दीक्षया क्रियते । अद्वयमेवास्य स्वरूपमिति   
स्वरूपदर्शनाद्वयदर्शनपक्षयोर्नास्ति भेदः ।   
सद्योनिर्वाणदीक्षायां त्वस्य कर्मसुखादिसंविन्निवृत्तिरपि क्रियत इति   
प्रतिपादितम् । असद्योनिर्वाणदीक्षासु   
देहारम्भिकर्मशुद्धिर्भगवदाज्ञातो न क्रियते, न त्वसामर्थ्यात् ।   
अतोऽत्रापि यदुक्तम् ----   
  
"गतिप्रतीत्योः कारणान्याश्रयस्तान्यदृष्टतोऽदृष्टनाशान्न ।   
  
गतिर्दीक्षितस्य ॥" इति,  
  
तदप्यदूषणमेव । प्रकृत्यादिविवेकदृष्टिबुद्धिसंस्कारपक्षौ   
अनभ्युपगमपराहतौ । ततो यदुक्तम् ----   
  
"धारणप्रेरणक्षोभनिरोधास्तेन (चावशा१ः?) ।   
  
न स्युस्तेषामसामर्थ्ये त(स्य)२ दीक्षाद्यनन्तरम् ॥"  
  
इति तददूषणमेव । यदुक्तं पापस्य गुरुत्वाभावात् प्रत्ययवती   
तुलादीक्षा नोपपद्यते इति; तदविदिताभिप्रायतया न सम्यक्,   
यतस्तमोमयपापावृतिहेतुकं देहे गुरुत्वं तुलादीक्षया घटशुद्धिवत्   
कारणनिवृत्तिद्वारेण निवर्त्यते । तथा च स्मृतिकारः ----   
  
"अधर्मात्तमसो देहे गुरुत्वं यत्क्षयोऽस्य तु ।   
  
धर्मतो लघुतोत्पादाद्धटतः सम्प्रतीयते ॥"   
  
इति ।   
  
तथैवैतत् । यत्पुनरुक्तमनायातशक्तिपातस्य दीक्ष्यत्वाभावात्   
शक्तिपातवत एव दीक्षा, शक्तिपातो मलक्षयात् स च   
शक्तिपातादितीतरेतराश्रयः, अक्षीणमलस्य शक्तिपाते सर्वस्यासौ   
स्यात्, अथ मलक्षयस्य शक्तिपातादन्यो हेतुः कश्चित् स एव तही   
शक्तिपाते हेतुरस्तु किं मलक्षयेणेतिं । सत्यमेतत्, किन्न्तु   
निरर्गलपारमेशविचित्रशक्तिपातवतो दीक्ष्यत्वमस्माभिरिष्यते, न तु   
मलपरिपाकादियुक्तस्येति न कश्चिदुक्तचोद्यावस्करसंस्पर्श   
इत्युपपन्नमेव दीक्षयात्मसंस्करणम् । अपि च,   
सकलव्यवहारप्राणितभूतसर्वाभ्युपगमाविगीतप्रसिद्धिसिद्ध-  
सर्वज्ञमहेश्वरप्रणीतत्वप्रतीतप्रमाण्ये   
प्रेक्षापूर्वकार्याचार्यपरम्परानुष्ठीयमानानुष्ठानप्रकटित-  
तत्तत्सर्वनिर्वाणाद्याप्यायनादिनानाफललब्धसंवादे पारमेश्वरे   
शास्त्रे यद्यथाभिधीयते तत्तथैव । ततश्च यदुक्तम् ----   
  
"आगमस्य तथाभावनिबन्धनमपश्यताम् ।   
  
मुक्तिरागममार्गेण वदनपरितोषकृत् ॥" इति,  
  
तदसदेव । यत्पुनः ----   
  
"तस्मादनादिसन्तानतुल्यजातीयबीजिकाम् ।   
  
उत्खातमूलां कुरुत सत्त्वदृष्टिं मुमुक्षवः ॥"  
  
इत्युक्त्या आत्मदृष्टेरहन्ताविकल्पवासनामूलत्वमुक्तम्   
तत्प्रतारणमात्रमेव, यतः शिरोनिर्देश(प्रख्या)१   
कृतकाहंविमर्शमयत्वमात्मन्यङ्गुलि-  
निर्देशप्रख्यासाङ्केतिकेदंविमृश्यत्वमिव विषयेषु स्वसंवेदनेन   
प्रतीयत एव, अन्यथा प्रथमसङ्केतग्रहणमेव न कस्यापि घटेत ।    
नन्वहम्प्रतीतेवीकल्पवासनामूलत्वमुक्तम्, तत् कथम्, यतो यो विकल्पो   
ज्ञानसन्तानमहन्तयाभिमन्यते, स किं स्वात्मनो भेदेन तं   
तथाध्यवस्यति, स्वात्माभेदेन वा । भेदपक्षे इदमिति   
ज्ञानसन्तानस्याध्यवसायः स्यान्नत्वहमिति । अभेदपक्षे तु विकल्पस्य   
स्वात्मापि विकल्पः प्रोक्तः, न च तद्युक्तं   
स्वात्मन्यविकल्पकत्वाद्विकल्पानाम् । अथ विकल्पः स्वात्मनो ज्ञानान्तरैः   
सह भेदं नाध्यवस्यति, न त्वभेदमध्यवस्यतीत्युच्यते, तही   
अध्यवसाये प्रतिषेधः पतित इत्यनध्यवसायव्यापार एष स्यात् ।   
अथात्मनो ज्ञानान्तरैः सह   
भेदमनध्यवस्यन्नवान्तराण्यभेदेनाध्यवस्यति, तही येनात्मना सह   
येषां ज्ञानानां भेदो नाध्यवसितः, तेषामभेदाध्यवसाये   
तस्यात्मनोऽप्यभेदाध्यवसायः प्राप्तः, आत्मवद्वा तेषामप्यप्राप्तः,   
अन्यथात्मना सह कस्तेषां भेदः । न अध्यवसायः, भेदाध्यवसाय   
एव ह्ययमित्थं स्यात् । किं च, अनुभवसंस्कारोत्थमात्मनो   
रूपवैचित्र्यमनुभवतापि विकल्पेन   
निवृत्तपूर्वाण्यनुभवान्तराण्यवसातुं शक्यन्ते, तत्रास्य   
नारिकेलद्वीपनिवासितुल्यत्वात् । न चास्य   
प्रकाशातिरिक्तोऽध्यवसायसमारोपाभिमान-  
निश्चयादिपदवाच्याभिप्रायेणाभेदवाच्यः कश्चिदन्यो व्यापारो   
व्यवस्थापकः परदर्शने सङ्गच्छत इत्यास्तामतिगहनमेतत्,   
प्रत्यभिज्ञायां विततमस्तीह तु प्रतन्यमानं   
सुकुमारहृदयानायासयेत् । तत्स्थितमेतत्   
तत्तदाभासभेदेऽप्यकृतकाहं विमर्शसिद्धैक्यपरमार्थोऽयमात्मा   
इति । ननु च श्रीमत्खेटपालाचार्येण मलपरिपाकहेतुकः   
शक्तिपातोऽभ्युपगतः स्वतन्त्रशक्तिपातपक्षश्च दूषितः, तत्कथं   
स्वतन्त्रशक्तिपातपक्षाश्रयणेनैतत् प्रतिसमाहितम् ? अत्रोच्यते ----   
अत्रार्थे यदि विविदिषास्ति तदेतदपि निर्णीयते । श्रूयताम् ----    
  
"अथानादिर्मलः पुंसां पशुत्वं परिकीतीतम् ।   
  
तुषकम्बुकवज्ज्ञेयं मायाजमङ्कुरस्य तु ॥"  
  
इति श्रीस्वायम्भुवसूत्रे "मल" इति "पुंसाम्" इति चोक्तिपर्यालोचनया   
एकोऽप्यसौ बहुशक्तिकः अन्यथा बह्वावारकत्वमस्य न घटते, एकमुक्तौ   
च सर्वे मुच्येरन्, कर्मभिश्च सह परिणमति, अमिश्रस्य परिणामायोगात् ।   
परिणमंश्च कालविशेषात् कञ्चित्प्रति कथञ्चित् तीव्रमध्यादिभेदाद्   
यदा परिपच्यते, तदा पुंसां कर्मपरिपाकमिवापेक्ष्य शक्तिपातं   
करोति महेश्वरः, यावच्च मलस्य परिपाको न जातः, तावत्   
तत्पुम्बन्धकत्वेनैव तं परिणमयति, यदा तु कृतकार्यत्वादात्मनि   
पक्वं पश्यति स्वशक्तिपातान्मलशक्तिं निरूणद्धि असौ । यथा च   
स्वतन्त्रशक्तिपातवादिपक्षे प्रतिपुरुषं किञ्चिदेव कर्म कदाचिदेव   
देवः परिपाच्य भोगभोग्यं करोति, न तु सर्वान् प्रति सर्वं युगपत्,   
तत्त्वानि च नियतकार्यकारणभावभाञ्जि दर्शयति, मायाप्रकृत्यादि   
च स्वापप्रबोधयोरौचित्येन परिणमयतीति नास्य सर्वत्राविशेषेण   
कर्तृत्वम्, तथा मलपरिपाकपक्षेऽपीति कर्मणो मलस्य च विचित्रं   
परिपाकमपेक्ष्य निग्रहानुग्रहौ पुंसां करोति परमेश्वरः, न   
त्वेवमेव, तस्याप्रेक्षापूर्वकारित्वप्रसङ्गादिति   
तावच्छ्रीमत्खेटपालाचार्यमतम् । यदाह भोगकारिकासु ----   
  
"अनाद्यनादिसम्बद्धो मलः साधारणोऽक्षयः ।   
  
प्रतिपुन्नियतः स्वस्वकालव्यापृतशक्तिकः ॥" (श्लो० १२८)  
  
इति । तथा  
  
"मुक्त्वा निरोधिकाः शक्तीर्नान्यो धर्मोऽस्य विद्यते ।   
  
कर्माशयसमेतस्य हेतुत्वं च भवार्णवे ॥" (श्लो० १४०)  
  
इति । तदत्र यदि स्वातन्त्र्यान्मलो बन्धकः, शिवमुक्ताणून् प्रत्यपि स्यात्   
। अथ शिवेच्छा (तः), तच्छिवस्य वीतरागद्वेषत्वाद् मुक्ताणून् प्रत्यपि   
मलशक्तिप्रेरकत्वं स्यात् । तेषां स्वस्वरूपाभिव्यक्तेर्न तथा इति चेत्,   
नेतरेषामपि स्वस्वरूपस्य तथात्वात् । अनादिमलनिरोधान्न   
तथात्वमित्ययुक्तम्, तन्निरोधस्यैव विचारयितुं प्रक्रान्तत्वात् । यदि   
चानादिनीरोधः, कृतं शिवशक्त्यधिष्ठानेन । तदप्यनादि चेत्,   
किमुभाभ्याम्, मलशक्तिकृतनिरोधस्यानादित्वमात्रेणैव सुलेभेनोत्तरेण   
नियतपुंविषयत्वमुच्यताम् । एवमस्त्विति चेन्न, शिवस्य   
सर्वत्राधिष्ठातृत्वं स्यात्, ततश्च ----   
  
"मलसंसर्गात्तद्वत्तेषामकृतो हि शिववशीकारः ।   
  
पत्युस्त्वेते रोध्या… ॥" (त०त्र०नि०,का० ९)  
  
इति किमर्थमुक्तम् । अत एव शिवस्य मलशक्त्यधिष्ठातृत्वमपीष्यते इति   
चेत्सत्यम्, इष्यते, न तु सिद्ध्यति, द्वयोरनादित्वेनान्वयव्यतिरेकाभावात्,   
प्रयोजनमात्रवशेन च भावव्यवस्थानुपपत्तेः । अस्तु, नैवं तथापि   
यान् प्रति निरोधाय शिवो मलं प्रयुङ्क्ते, ते शिवतुल्यत्वाद् बहुत्वाच्च   
प्रत्युत शिवमेव प्रति तं प्रयुञ्जीरन्, भूयसामेकापेक्षया   
सामर्थ्यातिशयात् । किं च मलशक्तिर्यदि सन्निधिमात्रेण निरोधिका   
तच्छिवमुक्ताणून् प्रत्यपि स्यात् । अथ   
ज्ञातृत्वकर्तृत्वात्मकस्वरूपावारकत्वेन (निरोधिका?), तही आत्मनां   
विकारिता प्राप्ता, स्वरूपनाशो वा, तेषाम् तदतिरिक्तस्य धमीरूपस्य   
वैशेषिक इव शैवेऽनभ्युपगमात् । न च मूर्तेन   
मलेनात्मनाममूर्तचित्स्वरूपाणामावरणं घटते ।   
चक्षुसूर्यादिरश्मीनां तु भौतिकत्वात् पटलादिभिस्तद्युज्यत एव ।   
यदपि मद्यविषादेर्जीवं प्रत्यावारकत्वम्, तत्सिद्धसङ्कोचं   
प्राणादिमयं प्रति न शुद्धचिदात्मानम् । मलसङ्कोच एव त्वयं   
प्राथमिको विचार्यो वर्तते, इति स कथं शुद्धचिदात्मन आवारकः स्यात्   
। प्रत्युता (रणा)१ यायातो मलोऽस्य वेद्यः स्यादिति सर्वः सर्वज्ञो   
भवेत् । मलश्च यद्यव्यापकस्तस्य व्यापकात्मावारकता न स्यात् ।   
व्यापकत्वे तु शिवमुक्ताणूनप्यावृणुयात्तेषां जीवानां च   
सर्वदेशाक्रान्त्यात्मनो व्यापकत्वस्याविशेषात्तस्य च प्रत्यंशं   
व्यापकेन मलेनाच्छादनात् । आत्ममलयोश्च न संयोगः सम्बन्धस्तस्य   
व्याप्यवृत्तित्वात् तयोश्च व्यापकत्वात्, न समवायो नित्यद्रव्ययोस्तदयोगात्   
। अत एव न कार्यकारणभावः । नापि तादात्म्यम्, भिन्नत्वात् ।   
आवार्यावारकतापि घटपटादौ न संयोगात् व्यतिरिक्ता भवितुमर्हति ।   
किं च, मलस्य नित्यत्वं व्यापकत्वमेकत्वमनेकशक्तित्वं    
शिवस्वभावात्मदृक्क्रियानिरोधनेनैतन्निरोधपरिपचने च स्वातन्त्र्यम्,   
शिवस्य च मुक्तशिवेभ्योऽणुभ्यश्च भिन्नत्वमत   
एवातद्व्यापकत्वमविश्वशक्तित्वं च कर्ममलपरिपाकादिमुखप्रेक्षितया   
च पारतन्त्र्यमित्यादि भेदवादिकृतं शिवमलयोः   
विपर्यस्तस्वरूपप्रतिपादनमतिसुभाषितम् । यच्च मलस्य   
परिणामित्वमुच्यते तैस्तदमिश्रस्यास्य कथं स्यात् । कर्मभिः सहितस्य   
भविष्यतीति चेन्न, तानि मलस्यान्तवीशन्तीति कास्य तैः सह मिश्रता   
। यद्यपि ----   
  
"मायाविकारयोगे कर्मयुतः कारणं मलो भविनाम्" (तं०त्र०नि०, का०   
११)  
  
इत्युक्तं भर्वाद्भः, तथापि विज्ञानकेवलिनां मलस्य   
कर्मसाहित्याभावात् परिणामायोगे मुक्त्यभावः स्यात् ।   
मन्त्रमन्त्रेश्वरादीनां च योऽयमधिकारबन्धः, नासौ   
सहजमलकृतः तस्य मायोर्ध्वेऽभावादिति तदर्थं   
मलान्तरमभ्युपगन्तव्यम् । तेषां माहेश्या महामायाशक्त्यैव   
तावतांशेन बन्धत्वम्, न तु व्यतिरिक्तेनान्येन मलेनेति चेत्, अणूनामपि   
मायाशक्त्या सङ्कुचितत्वाभासनं बन्धनमस्तु,   
किमनुपपन्नव्यतिरिक्तमलाभ्युपगमेन । अननुबन्धे मन्त्रादीनामपि   
तादृशो व्यतिरिक्तो मलोऽभ्युपगम्यताम् । किञ्च, अयं मलोऽध्वनि न   
क्वाप्यनुप्रविष्ट इति कथमस्य षडध्वदीक्षायामन्तर्भाव्य शुद्धिः   
क्रियते ? कर्मवत् पुंस्तत्त्वान्तर्भावोऽस्येति चेन्न, कर्त्रात्मनः पुंसः   
कर्माणि संस्कारात्मतयाऽन्तर्भवन्तीति युक्तम्, कर्तृनिष्ठत्वात्   
क्रियाणाम्, मलस्य तु व्यतिरिक्तस्य कथं तदन्तर्भावः ।   
किञ्च, नावारकेण पटादिना घटादेः स्वरूपं विशिष्यते, अपि तु   
तद्विषये ज्ञातुर्ज्ञानं विहन्यते, तथा शिवमुक्ताणूनामेव स मलः   
स्यात्, तेषां मलेन पुंविषयज्ञानावरणादिति मलस्यावारकत्वं   
तावदयुक्तम् । यश्च मलस्य परिपाकोऽभिधीयते, स किं तस्य   
तच्छक्तेर्वा विनाशः, उत निरोधप्रतिबन्धः । आद्ये पक्षे एकत्र   
तत्परिपाके सर्वे शुद्धाः स्युः, तच्छक्तेरनेकत्वाभ्युपगमेऽपि   
सदृशत्वाच्छक्तिमदव्यतिरेकाच्चैष एव प्रसङ्गः ।   
फलभेदादारोपितभेदो हि पदार्थात्मैव शक्तिरिति सूरयः । न   
चानादेर्वस्तुभूतस्य मलशक्तिनिरोधस्य नाशो युक्तः, प्रागभावस्य   
त्ववस्तुत्वात् स भवतु नाम । शक्तिनिरोधप्रतिबन्धोऽपि   
विषवह्निशक्तिप्रतिबन्धवत् सर्वानेव प्रति स्यात् । तद्वदेव च   
प्रतिबन्धकनिवृत्तौ तन्निरोधः पुनरुन्मज्जेत् । परिपाकश्चास्य   
यद्यहेतुकः प्रथममेव स्यात्, वृक्षफलानामिवर्तौ मलशक्तीनां   
सममेव वा सामनन्तर्येण वा परिपाकः स्यात्,   
नात्यन्तदूरकालव्यवधानेन । अथ ----   
  
"पुम्बलरोधं कुर्वन् पश्यति हि स शक्तिसाफल्यम् ।   
  
दृष्ट्वा च तन्निवृत्त्यै योग्यं युङ्क्ते नृमुक्तये करणम् ॥" (त०त्र०नि०,   
का० २१)  
  
इत्युक्तनीत्या मलः स्वकार्यं कृत्वा पच्यते, तत् पुन्निरोधानन्तरमेव   
पच्येत् । अथ यदर्थं पुन्निरोधः, तस्मिन् कलादिक्षित्यन्ततत्त्वोदये भोगे   
भुक्ते सति पच्यते, तदत्रभोगो यदि सामान्येन, तदेकत्र शरीरे   
कलादिक्षित्यन्तमये तत्कार्यस्य भोगस्य सम्पन्नत्वात् तदनन्तरमेव   
मलपरिपाकः स्यात् । अथ विशेषेण, तन्न कदाचिदपि, भाविकलात्मनो   
विशेषस्य कर्मजभोगवैचित्र्यस्य तदुत्थत्वात् । अथेश्वरेच्छातो मलस्य   
परिपाकः, तदीयेच्छा यद्यनियन्त्रिता, हेतुः सर्वाणूनां   
स्यादित्युक्तमेव । अथ भोगपर्यायतः; कदाचिद्विरुद्धे समबले कर्मणी   
परिपक्वे अपि विरोधादुदासाते, कर्मान्तराणि चापरिपक्वत्वाद्भोगाय   
नोन्मुखीभवन्ति, इति तं कालमपेक्ष्य भगवान् मलं रुणद्धि, स च   
कालो दुःखसुखरहितः स्वयमुपलभ्येतापि कैश्चिदिति पक्,सः ।   
तदत्रापि ब्रूमहे ---- कर्मणां क्रमानुष्ठितानां क्रमिकफलानां   
कथं तावद्युगपत्फलदानौन्मुख्यम्, कथं वा तन्निरोधावसरे   
ततोऽन्यत् कर्म फलं न दद्यात् । तस्य स्वकाल एव फलदानोन्मुखत्वं   
न तु तत्काल इति चेत्, तयोरपि तही न तदेककालं युक्तम् । ईश्वरेच्छात   
एवेति चेत् सा यदि स्वतन्त्रा, तद्युगपत् सर्वस्य सर्वकर्मपरिपाकात्   
तद्भोगं दत्त्वा मुक्तिं वितरतु, कर्मानपेक्षया वा सर्वस्य मलं   
रुणद्धु । अथास्वतन्त्रा, तदत्रापि तस्य हेत्वन्तरं वक्तव्यम् । यस्य च   
तुल्यबले कर्मणी भोगोन्मुखे रुद्धे तस्य तत्कालं देहपातः स्यात् । अथ   
न जात्यायुष्प्रदयोः कर्मणोनीरोधोऽपि तु भोगप्रदयोरेव । ननु   
जात्यायुष्प्रदकर्मानिरोधेऽपि यदीशो मलं रुन्धे, तद्भोगप्रदात् किमिति   
बिभेति, यत्तन्निरोधमवश्यमपेक्षते । यदि च   
रुद्धशक्तिकर्मदशायामेव मलं रुन्ध्यात्, तत्स प्रलयावस्थायां   
सर्वेषां तथा कुर्यात् । तत्रापि च तेषां   
तादृग्भोगप्रदकर्मसङ्गोऽस्तीति चेत्, विरुद्धकर्मद्वयसङ्गे   
तादृग्भोगदं कर्मास्तीति किं वक्तुं न शक्यते । किञ्च,   
विज्ञानाकलानां कार्ममलशून्यानामीश्वरो युगपन्मलं   
रुन्ध्यादित्यष्टौ बोधितवानिति शास्त्रेषु सङ्ख्यानियमानुपपत्तिः ।   
अथ सत्यपि कर्मसाम्ये परिपक्वमेव मलमीशेच्छा रुणद्धीति   
कैरणव्याख्यातृमतमाश्रीयते, तही उक्तदूषणावृत्तिरनुपपन्ना   
व्यर्थकर्मसाम्याभ्युपगमदोषश्चापतति । एतेन तदपि प्रत्युक्तं   
यदाहुः केचित् ----   
  
"वैराग्यं भोगवैरस्यं धर्मः कोऽपि विवेकिता ।   
  
सत्सङ्गः परमेशानपूजाद्यभ्यासनित्यता ॥   
  
आपत्प्राप्तिस्तन्निरीक्षा देहे किञ्चिच्च लक्षणम् ।   
  
शास्त्रसेवा भोगसङ्घपूर्णता ज्ञानमैश्वरम् ॥   
  
इत्यादिहेतुके चेच्छा मलं रुन्धे हठादिति । "  
  
यत एतदुदयेऽपि यदीशेच्छैव कारणं तदन्योन्याश्रयः ।   
कारणान्तरं च वक्तुमशक्यम्, तस्यापि नियमायोगात् । न चैते सर्वे   
हेतवः, ईशेच्छाया आयातशक्तिपातानां तथारूपत्वादृष्टेः,   
नाप्येकैकस्येशेच्छाहेतुत्वम्, वैराग्यादेः शतशो व्यभिचारदर्शनात्,   
परमेशपूजाज्ञानादेश्च मलपरिपाकपूर्वकत्वात्, न   
त्वीशेच्छाप्रचोदकत्वं युक्तम् । यत्पुनरन्यदुक्तम् ---- पुंसां मुक्तेः   
क्रमिकत्वं दृष्ट्वा ईशेच्छाया अपि मलपरिपाकहेतुत्वं   
क्रमिकमनुमीयते, यथा भोगस्य क्रमात्तद्धेतुकर्मपरिपाकहेतुत्वं   
क्रमिकमिति, तदसत्, मुक्तेः क्रमो मलपरिपाकक्रमात्, सोऽपि   
ईशशक्तिकृतपरिपचनक्रमादिति सत्यम्, ईशशक्तेस्तु मलपरिपाचनक्रमे   
हेतुर्न लभ्यते, स्वातन्त्र्ये त्वलं मलपरिपाकापेक्षया । तस्मान्न   
कथञ्चिदपि भेदवादिभिर्मलपृथक्त्वं   
तच्छक्तिनिरोधतत्परिणामतत्परिपाकशक्तिपातादयः प्रतिपादयितुं   
शक्यन्ते, इति यथोक्तमेव साधु । यद्यपि चतुर्थपटले ----   
  
"अभिलाषो मलोऽत्र तु" (४-१०५)  
  
इत्यत्र मलस्वरूपविचारस्यावसरोऽभूत्, तथापीह एकप्रघट्टकेन   
पश्चात्तद्विचारितम्, मा भूत्तत्र दीक्षातन्त्रनिभालनोद्यतानां   
सुकुमारहृदयानां व्यामोह इति । किञ्च, भेदवादे जीवानामानन्त्येऽपि   
पुनरन्येषामुदयाभावात् ईश्वरेणेयत्तया परिच्छेद्यमानत्वाच्च   
नैयत्यं संसारस्य चानादित्वमतो यदि प्रतियुगमेकैकोऽणुर्मुच्यते,   
तदुच्छेद एव संसारस्य प्रसक्तः । अथ जीवानां तादृगानन्त्यमस्ति,   
यदीशेनापि न परिच्छिद्यते तही ईशस्यासर्वज्ञता स्यात् । तदुक्तं   
शारीरके मुनिना ----   
  
"अन्तवत्त्वमसर्वज्ञता वा" (२-२-४१)   
  
इति ।   
  
आस्तामेतत् । यत्तु तैः स्वतन्त्रशक्तिपातवादिपक्षे चोदितमीश्वरस्य   
निनीमित्ते निग्रहादिकारित्वेऽप्रेक्षापूर्वकारित्वं   
युगपत्सर्वतत्त्वस्रष्टृता सर्वं प्रति च युगपत्सर्वकर्मफलप्रदता   
जीवानां च मुक्तौ स्वरूपनाशः पुनर्भवाविर्भावश्च स्यादागमेषु   
च मलस्य वस्तुत्वाभिधानानुपपत्तिरिति,   
तदेषामपर्यालोचिततन्मतसतत्त्वमभिधानम्, यतस्तन्मते   
पारमेशचित्प्रकाशव्यतिरेकेण न किञ्चिदप्युपपन्नमिति स एव   
स्वातन्त्र्यात् शिवादिक्षित्यन्तानन्तविश्वात्मना   
स्वरूपमवबिभासयिषुस्तथा तथा भातीति न   
कश्चिदनुग्रहनिग्रहादिभाजनं जनोऽशुद्धिपरीतो वाऽस्ति । अथ च   
निगृहीतानुगृहीततत्तत्प्रमातॄंस्तत्तत्प्रमेयजातं च स्वभित्तौ   
दर्पणनगरवत् स एवोट्टङ्कयन् पञ्चकृत्यकारितां निर्भासयन्नपि न   
मनागप्यतिरिच्यते, अतिरिच्यते वा दर्पणवदेवेति स एव परं   
प्रेक्षापूर्वकारी यश्चित्रचमत्कारमयत्वाद् यथा च विश्वमाभासयति   
तथा तन्मध्ये नियतपौर्वापर्यक्रममपि यत्र यत्र प्रथयति तत्र तत्र   
कार्यकारणभावनैयत्यात्मना कर्मफलादिवैचित्र्येण   
निमीलितरूपतया तदुपसंहारेण चोन्मीलितरूपतयेति तावत्यंशे   
बद्धमुक्तरूपतया वस्तुतस्तु स एव तावद्विश्वात्मना स्फुरतीति न   
कश्चिदन्यो बद्धो मुक्तो वास्ति । न चैवं स्वरूपापत्त्यात्मनि मोक्षे   
स्वरूपनाशोऽस्ति । सङ्कोचनाशस्त्विष्ट एव । न च प्राप्तशिवाभेदस्य   
सर्वसर्वात्मतया सर्वत्र सर्वदा स्फुरतः पुनर्भवोऽस्ति ।   
परमशिवस्यैव सतत्त्वस्य शिवादिसकलान्तेनापि महता स्वस्वरूपेण   
सरतस्तावतांशेन तत्तद्रूपतोच्यताम् । तत्त्वतस्तु   
परिपूर्णविश्वस्फारः परमेश्वर एवासौ । अतश्च पुनर्भवप्रसङ्गः   
स्यादिति यदुक्तं तदयुक्तमेवेति ----   
  
"अनाद्यशुद्धिशून्यत्वात् प्राप्नोति न भवान्तरम् ।"  
  
इत्यादौ आगमोक्तौ न काचिद्विमतिः । न चास्येयद्विमर्शात्मताप्तौ   
परिणतिब्रह्मवादिपक्षोक्तदूषणावकाशः कश्चित्,   
विश्वात्मकस्वस्वरूपविजृम्भामयत्वेन   
विवर्तपरिणामपक्षयोरनभ्युपगमात् । तदित्थम् ----   
  
  
सङ्कोचविकासवता तदुभययुक्तेन तद्विमुक्तेन ।   
  
सर्वात्मना च सततं स्वच्छन्दश्चिद्घनः स्फुरति ॥ १ ॥   
  
यद्यत्स्फुरति च तत्तद्वस्तु धरण्यादि तद्वदेव च ।   
  
पौर्वापर्यनियत्या तत्त्वानां क्रमिकतापि युक्तैव ॥ २ ॥   
  
सङ्कुचितजीवरूपं तत्तत्कर्माभिमानतत्फलभुक् ।   
  
भासयति क्रमशोऽसौ दीक्षादावक्रमेणापि ॥ ३ ॥   
  
इत्थं सङ्कोचात्माप्यभिलाषो लौलिकेति गदितो यः ।   
  
सोऽपि तथात्वस्फुरणाद्वस्त्वेव मलोऽस्तु शास्त्रेषु ॥ ४ ॥   
  
दीक्षायोगज्ञानैर्ध्वंसेऽपि मलस्य नात्मनाशोऽस्ति ।   
  
स्वच्छस्वच्छन्दात्मकचिद्घनताव्यक्तिरेव यन्मोक्षः ॥ ५ ॥   
  
जलमिव जले विनिहितं पयसि पयो यद्वदपीतं तद्वत् ।   
  
यान्त्येकत्वं दीक्ष्या दीक्षाक्रमेण दीक्षिता इति हि ॥ ६ ॥   
  
रौरवशास्त्रेऽप्युक्तं प्रायस्तं वृथैव वृत्तिकृता ।   
  
येनार्थव्याख्याभिस्तस्मिन् देवस्तथा तथा प्रथितः ॥ ७ ॥   
  
तदलं भेदविकल्पैरनर्गलेशानशक्तिपातोत्था ।   
  
स्वच्छन्दशिवैक्यमयी मुक्तिर्दीक्षादितो घटते ॥ ८ ॥   
  
इत्थं दीक्षोपायो यो यो यैर्यैर्यथा यथा विहितः ।   
  
सोऽपीत्थमेव सर्वः समर्थ्यतां शक्तिपातेद्धैः ॥ ९ ॥   
  
  
युक्त्यस्त्रैर्धार्मकीर्तं दलितमिह मतं दूषणोद्गारि सम्यग्  
	विध्वस्तं खेटपालैः कथितमपि मलं भेदसन्धानदक्षम् ।   
  
प्रोक्तं दीक्षासतत्त्वं प्रविगलितमलप्रोन्मिषच्चिन्मयैक्य	  
स्वच्छस्वच्छन्दधामप्रथनवशभवत् सर्वसर्वात्मरूपम् ॥ १० ॥   
  
इति भद्रम् ॥ ॥   
  
इति श्रीस्वच्छन्दतन्त्रे   
श्रीमहामाहेश्वराचार्यवर्यश्रीक्षेमराजविरचितोद्द्योताख्यव्याख्योपेते  
तत्त्वादिदीक्षाप्रकाशनं नाम पञ्चमः पटलः ॥ ५ ॥   
  
  
  
  