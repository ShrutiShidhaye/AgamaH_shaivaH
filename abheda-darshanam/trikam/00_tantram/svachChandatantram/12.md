+++
title = "१२"

+++
द्वादशः पटलः  
  
  
" स्वच्छन्दोद्योतः "  
  
  
स्वात्मनि स्वेच्छया कॢप्ततत्तत्तत्त्वस्फुटद्युतौ ।   
  
स्वाभिन्ना भासयन् सिद्धीः स्वच्छन्दो जयति प्रभुः ॥   
  
  
पटलसङ्गत्यर्थमुक्तमनुवदन्ती तत्त्वसिद्धिबुभुत्सया श्रीदेव्युवाच --  
______________   
  
सृष्टिः स्थितिश्च संहारस्तत्त्वानां कथितस्त्वया ।   
  
जगत्सम्भवहेतुश्च…  
  
  
जगतस्तत्त्वभूतभावभुवनादिरूपस्य हेतुः परमकारणं   
परमशिवः ॥   
  
एतच्च ----   
  
  
…ट्वत्प्रसादाच्छ्रुतं मया ॥ १२-१ ॥   
  
  
प्रसादादि प्राग्वत् ॥ १ ॥   
  
इदानीं तु ----   
  
  
तत्त्वविज्ञानमाख्याहि सिद्धिस्तेषु यथा भवेत् ।   
  
  
विज्ञानं धारणादिक्रमेण साक्षात्कारः । तेष्विति तद्विषया   
सिद्धिर्यथा स्यात् ॥   
  
एतद् गदितुं श्रीभैरव उवाच ----   
  
  
पृथिव्यादि शिवान्तं च कथयामि समासतः ॥ १२-२ ॥   
  
  
यथा देहे यथा च बहिः स्थितम् । समासतः सङ्क्षेपेण,   
विस्तरतस्त्वग्रे धारणावसरे भविष्यति ॥ २ ॥   
  
तत्र ----   
  
  
पृथ्वी कठिनरूपेण शृणु देहे यथा स्थिता ।   
  
  
यथेति येन मांसादिना प्रकारेण ॥   
  
तदाह ----   
  
  
मांसेऽस्थिषु तथा चैव स्नायुलोमनखेषु च ॥ १२-३ ॥   
  
मज्जान्त्रेषु च विज्ञेया पृथ्वी पञ्चगुणोत्कटा ।   
  
  
एतच्चाग्रे स्फुटीभविष्यति ॥   
  
  
कफासृगाममूत्रेषु रसस्वेदवसासु च ॥ १२-४ ॥   
  
शुक्रे च सङ्ग्रहे चैव स्थिता आपश्चतुर्गुणाः ।   
  
  
देहे इत्येव । रस आहारपानपरिणामोत्थ आद्यो देहधारको धातुः ।   
सङ्ग्रह पाथीवादीनां मांसादिभावेन परिणतानां संश्लेषः ।   
पचने दहने चैव तेजस्यूष्मणि संस्थितम् ॥ ५ ॥   
  
आहारादेः पाकनिमित्तं महाक्षारजननात्मकदाहाय परासह्यदीप्तये   
उपलभ्योष्मसम्पत्तये च देहे तेजः स्थितम् ॥ ५ ॥   
  
  
तेजस्त्वेवं स्थितं देवि प्रकाशे च त्रिलक्षणम् ।   
  
  
प्रकाशे इति नेत्ररश्मिद्वारेण वस्तुप्रथनाय । त्रयो रूपस्पर्शशब्दा   
लक्षणं यस्य । एतच्चादृष्टवशाद् देहेऽनुद्रिक्तरूपस्पर्शं   
स्पष्टम् ॥   
  
  
वायुरुच्छ्वासनिःश्वासस्पर्शनव्यूहलक्षणः ॥ १२-६ ॥   
  
मूत्रोच्चारविसर्गेषु अन्नपानप्रवेशने ।   
  
  
स्पर्शनं बाह्याभ्यन्तरस्पर्शग्रहणम् । व्यूहो रचना । उच्चारो   
मलपरिणामः । विसर्गो बहिष्कृतिः ॥   
  
तदित्थम् ----   
  
  
वायुरेभिः स्थितो देहे विज्ञेयस्तु द्विलक्षणः ॥ १२-७ ॥   
  
  
एभिर्व्यापारैरुपलक्षितः । द्वौ शब्दस्पर्शौ लक्षणं   
ज्ञप्तिहेतुर्यस्य स द्विलक्षणो द्विगुणः ॥ ७ ॥   
  
  
एकलक्षणमाकाशं कथयामि यथा स्थितम् ।   
  
  
एकः शब्दो लक्षणं यस्य । तत्र पृथिव्याः खटखटारूपः,   
जलस्य च्छलच्छलता, तेजसो धगधगाकृतिः, वायोः   
शुकशुकास्वभावः, आकाशस्य प्रतिश्रुत्काख्यः शब्दः । स्पर्शोऽपि   
पृथ्व्याः पाकजोऽनुष्णाशीतः, जलस्य शीतः, तेजस उष्णः,   
वायोरपाकजोऽनुष्णाशीतः । पृथ्व्याः सितादि नानारूपम्, जलस्य   
सितम्, तेजसो भास्वरम् । पृथ्व्याः षड्विधो मधुरादिरसः, जलस्य   
मधुरः । पृथ्व्या एव तु सुरभिरूपो गन्ध इति । विशिष्टैरेव   
तैर्गुणैर्देहे पृथिव्यादिभूतानि लक्षणीयानि ॥   
  
यथास्थितमित्युक्तं स्पष्टयति ----   
  
  
सुषिरात्मकं तु विज्ञेयं नवधाच्छिद्रलक्षणम् ॥ १२-८ ॥   
  
  
नव च्छिद्राणि द्वाराणि   
ब्रह्मरन्ध्रचक्षुःश्रोत्रघ्राणास्यचूचुकनाभिलिङ्गगुदगतानि   
लक्षणं यस्य ॥ ८ ॥   
  
इत्थं नवद्वारलक्षितम् ----   
  
  
शब्दात्मकं गुणं ह्येतत् कथितं तव सुव्रते ।   
  
  
एवं देहे भूतपञ्चकं प्रदर्श्य, तदुपस्थापकतत्प्रकाशकानि   
कर्मेन्द्रियबुद्धिमनांसि   
प्रकाश्येन्द्रियकारणभौतिकरूपादिप्रतीतिवशानुमेयानि   
रूपाद्यविशेषरूपाणि तन्मात्राण्युपपादयिष्यति । तत्र तावत् ----   
  
  
वागिन्द्रियं वदेद्वाणीं सा च वाणी चतुवीधा ॥ १२-९ ॥   
  
संस्कृता प्राकृती चैव अपभ्रष्टानुनासिका ।   
  
  
शंस्कृता नाम दैवी वागन्वाख्याता महषीभिः"  
  
इति तत्रभवद्भर्तृहरिणाउक्ततात्पर्या संस्कृता । प्रकृतिभूताया   
वर्णलोपान्यथाभावादिक्रमेण आयाता प्राकृती । यदाहुः ----   
  
"तद्भवस्तत्समो देशी त्रिविधः प्राकृतक्रमः" इति ।   
  
  
अपभ्रष्टा देशभाषा विचित्रः । अनुनासिका नासिकामनुगता   
गीयमानाक्षररूपा वर्णाङ्गमितिप्रसिद्धा ॥   
  
  
छेदनं भेदनं दानं व्यधनं शिल्पयोजनम् ॥ १२-१० ॥   
  
ग्रहणं विजयश्चैव सर्वं हस्तेन्द्रिये स्थितम् ।   
  
  
छेदनं रज्ज्वादिषु । (भेदनम्) भेदः शरादिकृतो लक्ष्याधिष्ठः ।   
विजयो युद्धम् । विजयी इति वा पाठः ॥   
  
  
समनिम्नोन्नताश्चैव लोष्ठकण्टकबालुकाः ॥ १२-११ ॥   
  
कर्दमो जलदुर्गाणि रथ्याट्टालकपर्वताः ।   
  
पादेन्द्रियेण गम्यन्ते देशान्तरगमागमे ॥ १२-१२ ॥   
  
  
देशान्तरगमनागमननिमित्तं समनिम्नादिस्थानानि पादेन्द्रियेण गम्यन्ते   
॥ १२ ॥   
  
  
उत्सर्गे पदीते चैव पायुर्वै चेष्टते सदा ।   
  
  
उत्सर्गो मलमोक्षः । पदीतं गुदरन्ध्रेण कुत्सितशब्दः ।   
  
  
आनन्दकृदुपस्थश्च गम्यागम्यप्रवर्तकः ॥ १२-१३ ॥   
  
  
आनन्दकृत्त्वादेव विहितनिषिद्धादौ सर्वत्र प्रवर्तनमस्य स्वभावः,   
अत एव तन्नियमः शास्त्रे क्रियते ॥ १३ ॥   
  
तदित्थम् ----   
  
  
कर्मस्वेतानि वर्तन्ते तेन कर्मेन्द्रियाणि तु ।   
  
  
यथा चैतानि ईदृशि, तथा ----   
  
  
बुद्धीन्द्रियाणि देवेशि वर्तन्ते बुद्धियोगतः ॥ १२-१४ ॥   
  
  
बुद्धेर्ज्ञानस्य योगः सम्बन्धस्तत्र तन्निमित्तं प्रवर्तन्ते ॥ १४ ॥   
  
तत्र वितत्य शब्दाख्यविषयप्रभेदनिरूपणपूर्वं श्रोत्रेन्द्रियस्य   
तदुपलब्धिसाधनत्वमाचष्टे ----   
  
  
षड्जाख्यर्षभगान्धारमध्यमाः पञ्चमः प्रिये ।   
  
धैवतो निषधश्चैव स्वराः सप्त प्रकीतीताः ॥ १२-१५ ॥   
  
गान्धारो मध्यमः षड्जस्त्रयो ग्रामाश्च पार्वति ।   
  
  
इत्थम् ----   
  
  
सप्त स्वरास्त्रयो ग्रामा मूर्छनाश्चैकविंशतिः ॥ १२-१६ ॥   
  
तान एकोनपञ्चाशदित्येतत् सुरमण्डलम् ।   
  
  
तदित्थम् ----   
  
  
सूक्ष्मशब्दाः स्मृता ह्येते चराचररवस्थिताः ॥ १२-१७ ॥   
  
  
सूक्ष्मध्वनिमात्ररूपाः, अत एव चराचरे सर्वत्र रवरूपतया   
ध्वनिमात्रावस्थिताः ॥ १७ ॥   
  
अथ ----   
  
  
स्थूलांश्चैव प्रवक्ष्यामि यथावत्तान्निबोध मे ।   
  
भेरीपटहशङ्खोत्थो मृदङ्गपणवोत्थितः ॥ १२-१८ ॥   
  
वेणुगोमुखशब्दश्च मन्दलो दर्दुरो ध्वनिः ।   
  
तन्त्रीवाद्यानि चित्राणि करवाद्यानि यानि च ॥ १२-१९ ॥   
  
संयोगजवियोगोत्थाः काष्ठपाषाणवारिजाः ।   
  
अपभ्रंशोऽनुनासिक्यः संस्कृतः प्राकृतो रवः ॥ १२-२० ॥   
  
  
संयोगजा हुडुक्कादिहस्तसङ्गोत्थाः, विभागजास्तु   
दलादिविश्लेषोदिताः ॥ २० ॥   
  
तदित्थम् ----   
  
  
सप्तस्वरप्रतिष्ठानि व्यक्ताव्यक्तानि चैव हि ।   
  
उक्तानुक्तानि गृह्णाति श्रवणेन्द्रिययोगतः ॥ १२-२१ ॥   
  
  
वाद्यसंस्कृताद्यात्मकानि सर्वाणि शब्दरूपाणि   
सप्तस्वरात्मकध्वनिविशिष्टनिष्ठानि श्रोत्रेण पुरुषो गृह्णाति ॥ २१   
॥   
  
ततश्च ----   
  
  
शब्दोऽस्य विषयो ह्येष येन बुद्ध्येत पुद्गलः ।   
  
  
एष प्रोक्तरूपः सर्वः शब्दोऽस्य श्रवणेन्द्रियस्य विषयः ।   
कस्यास्येत्याह ---- येन पुद्गलः पुमान् बुद्ध्येत जानीयात् ।   
एवमुत्तरत्रापि सङ्गतिः कार्या ॥   
  
  
मृदुं च कठिनं चैव कर्कशं शीतलं तथा ॥ १२-२२ ॥   
  
उष्णं च पिच्छिलं लोष्ठं कर्दमं बालुकास्तथा ।   
  
शरकुन्तासिघातादि ताडनं छेदनं तथा ॥ १२-२३ ॥   
  
एतानि वै विजानाति स्पर्शनं च त्वगिन्द्रियम् ।   
  
  
स्पर्शनं सज्जानाति, स्पर्शनक्रमेण वेत्तीत्यर्थः ॥   
  
तदित्थम् ----   
  
  
स्पर्शोऽस्य विषयो ह्येष येन बुद्ध्येत पुद्गलः ॥ १२-२४ ॥   
  
  
अथ ----   
  
चक्षुरिन्द्रियकर्माणि कथ्यमानानि मे शृणु ।   
  
सितं रक्तं च पीतं च कृष्णं हरितधूम्रकम् ॥ १२-२५ ॥   
  
कपिलं पिङ्गलं बभ्रु अन्यान्यपि विशेषतः ।   
  
  
रूपाणि ॥   
  
तथा ----   
  
  
नरनारीपशुमृगान् ज्योतिः स्थावरजङ्गमम् ॥ १२-२६ ॥   
  
  
तदित्थम् ----   
  
  
रूपाकृतिविविक्तानि चक्षुः पश्यति सर्वदा ।   
  
  
रूपं सितादि, आकृतिः संस्थानम्; ताभ्यां विविक्तानि विलक्षणानि   
वस्तूनि चक्षुः पश्यतीत्यस्य कर्तृत्वमुपचरितम् ॥   
  
तदेवम् ----   
  
  
रूपाख्यो विषयो ह्यस्य येनात्मा प्रतिबुद्ध्यते ॥ १२-२७ ॥   
  
मधुराम्लरसं चैव लवणं कटु तिक्तकम् ।   
  
कषायमिश्रं स्वादुं च जिह्वा वेदयते रसम् ॥ १२-२८ ॥   
  
  
इत्थम् ----   
  
  
रसोऽस्य विषयो ह्येष येन बुद्ध्येत पुद्गलः ।   
  
सुरभिदीव्यगन्धश्च दुर्गन्धश्चाप्यनेकधा ॥ १२-२९ ॥   
  
उभौ जिघ्रति नासाग्रे…  
  
  
नासा कर्त्री अग्रे स्थितावुभौ जिघ्रति ॥   
  
अतश्चास्यायम् ----   
  
  
…विषयो गन्धसञ्ज्ञितः ।   
  
येनासौ बुद्ध्यते क्षेत्री अहङ्कारेण मोहितः ॥ १२-३० ॥   
  
  
शरीरादौ बद्धाभिमानत्वादेव व्यतिरेकेण विषयान् वेत्ति । एतच्च   
पूर्वत्रापि सम्बन्धनीयम् ॥   
  
  
सङ्कल्पे च विकल्पे च दशधाक्षेषु धावति ।   
  
अनिवारितसन्देहमजय्यं सर्वदेहिनाम् ॥ १२-३१ ॥   
  
मनश्च कथितं ह्येतद्धर्माधर्मनिबन्धकम् ।   
  
  
बुद्धिकर्मेन्द्रियविषये य इदं श्रितमिदमादधे इति सङ्कल्पः, यश्च   
इदमीदृशमिति निश्चयात्मा विकल्पः; अत्र धावति यथातथा प्रवर्तते;   
अत एवैतदनिवारितसन्देहं सर्वत्र ससंशयम्, ज्ञानयोगं विना यन्न   
केनचिज्जेतुं पार्यते; धर्माधर्माभ्यां निबध्नातीति तन्निबन्धकं   
तत्सङ्गमकृत् ॥   
  
अथेन्द्रियकार्यरूपाद्युपलब्ध्यनुसारेण देहे तन्मात्रावस्थितिं   
दर्शयितुमाह ----   
  
  
स्वरूपधर्मं वक्ष्यामि तन्मात्राणां यथार्थतः ॥ १२-३२ ॥   
  
  
अर्थः प्रयोजनं तदनुसारेण तन्मात्राणां   
स्वरूपमुपागतनियताश्रयावस्थितिरूपं धर्मं स्वभावं वच्मि ॥ ३२   
॥   
  
तत्र ----   
  
  
गन्धं तु गन्धतन्मात्रं नासिकाग्रेण जिघ्रति ।   
  
जिह्वया रसतन्मात्रं रसं गृह्णाति संस्थितम् ॥ १२-३३ ॥   
  
चक्षुषा रूपतन्मात्रं रूपं गृह्णात्युपागतम् ।   
  
गृह्णाति स्पर्शतन्मात्रं त्वचा स्पर्शमुपागतम् ॥ १२-३४ ॥   
  
शब्दं च शब्दतन्मात्रं गृह्णाति श्रवणेन तु ।   
  
  
गन्धादिप्रतीतिसाधनघ्राणादीन्द्रियाश्रयनासिकादिक्षेत्रगतम्   
अदृष्टवशादुद्भूतगन्धतन्मात्रादिकं कर्क्तृ, तेनैव घ्राणादिनां   
गन्धादिगुणं गृह्णातीति सङ्गतिः । अत्र चाय ---- माशयः ----   
यदाहङ्कारिकत्वाद् व्यापकत्वेऽपीन्द्रियाणां   
गन्धतन्मात्राद्यवस्थितिनियमितं नासिकादिक्षेत्रमभिव्यक्तिस्थानमिति,   
तत एव समुद्भूतवृत्तिगन्धतन्मात्रनियन्त्रिता   
गन्धस्योपलब्धिर्भवतीति   
नियमिततन्मात्रोपरक्ताहङ्कारिकत्वमिन्द्रियाणाम्, अन्यथा साङ्ख्यवत्   
केवले आहङ्कारित्वे नियतविषयसम्बन्धो न घटते, नैयायिकवद्वा   
केवलभौतिकत्वे त्वहम्प्रतीत्यनुगमो न स्यात् ॥   
  
एतदुपसंहरति ----   
  
  
सूक्ष्मस्तन्मात्रधर्मोऽयं भूतानां प्रकृतिक्रमात् ॥ १२-३५ ॥   
  
  
यतो भूतानां प्रकृतयस्तन्मात्राणि तत एव   
तत्तत्तन्मात्राधिष्ठिततत्तदिन्द्रियकारणकपृथिव्यादिभूतगत-   
गन्धादिगुणोपलब्धिर्भवतीत्ययमिन्द्रियगतानां तन्मात्राणां   
सूक्ष्मः सर्वजनासञ्चेतितो धर्मोऽस्ति ॥ ३५ ॥   
  
देहेऽहङ्कारस्थितिं दर्शयति ----   
  
  
वैकारिकस्ततश्चोर्ध्वं बुद्ध्यते येन पुद्गलः ।   
  
अहं विद्वानहं भोगी त्वहं जातो महाकुले ॥ १२-३६ ॥   
  
अहं दाता च भोक्ता च तेजस्वी बलवानहम् ।   
  
अहं योद्धा च सङ्ग्रामे शत्रवश्च मया जिताः ॥ १२-३७ ॥   
  
धर्मशीलश्च गुणवान् श्रेयस्कर्ता ह्यहं परम् ।   
  
अहं पापी दुराचारो मूर्खश्चाहं दुराकृतिः ॥ १२-३८ ॥   
  
न दत्तं न मया भुक्तं मत्समो नास्ति दुःखितः ।   
  
इत्यहङ्कारचित्तानां ममत्ववशवतीनाम् ॥ १२-३९ ॥   
  
अहङ्कारो निबध्नाति संसारे दृढबन्धनैः ।   
  
  
विद्वान् बोद्धा पापी, इत्यादिसात्त्विक्यादिप्रतीतिरूपैः   
संसारहेतुभिर्दृढैर्बन्धनैरहङ्कारो निबध्नाति जनान् ।   
ऊर्ध्वमित्येतावदन्ततत्त्वव्यापकत्वेन ॥   
  
तदित्थम् ----   
  
  
त्रिविधस्याप्ययं धर्मोऽहङ्कारस्य प्रकीतीतः ॥ १२-४० ॥   
  
  
यत्तु "वैकारिकस्ततश्चोर्ध्वम्" इत्युक्तम् (१२ । ३६), तदहङ्कारस्य   
राजसताप्राधान्यदर्शनाय ॥ ४० ॥   
  
अथ धर्ममुखेन धमीरूपाया बुद्धेर्देहे सत्तामाह ----   
  
  
बुद्धिधर्मांस्ततो वक्ष्ये धर्मादींस्तव सुव्रते ।   
  
धर्मो ज्ञानं च वैराग्यमैश्वर्यं च चतुष्टयम् ॥ १२-४१ ॥   
  
अधर्मश्च तथाज्ञानमवैराग्यमनैश्वरम् ।   
  
  
एषां मध्यात् ----   
  
  
बध्नाति सप्तधा सा तु ज्ञानभावेन मोहयेत् ॥ १२-४२ ॥   
  
  
साङ्ख्यसिद्धानिति, अर्थात् ॥ ४२ ॥   
  
एषा चेत्थं मुख्यतया लक्ष्यत इत्याह ----   
  
  
बुद्धिश्चाध्यवसायं च करोति विविधेष्वपि ।   
  
  
वस्तुषु ॥   
  
  
धर्मादीनामथाष्टानां लक्षणानि शृणु प्रिये ॥ १२-४३ ॥   
  
  
तत्र ----   
  
  
उपवासो जपो मौनमक्रोधोऽस्तेयमार्जवम् ।   
  
सत्यं शौचं च दानं च दया क्षान्तिश्च सर्वदा ॥ १२-४४ ॥   
  
विद्याभ्यासश्च लज्जा च इन्द्रियाणां च निग्रहः ।   
  
इष्टापूर्तं तीर्थसेवा पितॄणां चैव तर्पणम् ॥ १२-४५ ॥   
  
अभयं सर्वसत्त्वेभ्यो जीवितस्य च रक्षणम् ।   
  
धीगुणः प्रथमो ह्येष धर्म इत्यभिधीयते ॥ १२-४६ ॥   
  
  
इह यः पूर्वम् ----   
  
"अक्रोधो गुरुशुश्रूषा शौचं सन्तोष आर्जवम् ।   
  
अहिंसा सत्यमस्तेयं ब्रह्मचर्यमकल्कता ॥" (११-१४५)  
  
इत्येवं दशविधो धर्म उक्तः, तस्यैव   
सप्रपञ्चभङ्ग्यन्तरप्रतिपादनमेतत् । तथा चेन्द्रियाणां निग्रहो   
ब्रह्मचर्यस्य प्रपञ्चोक्तिः । लज्जा उपवासो जपो मौनं दानं दया   
क्षान्तिरिष्टापूर्तादित्रयं चाकल्कतायाः प्रपञ्चः । विद्याभ्यासो   
जीवितरक्षा च गुरुशुश्रूषायाः फलम् ।   
सर्वसत्त्वाभयमहिंसारूपम् । स्तेयवर्जनक्षान्ती सन्तोषार्जवरूपे ॥   
४६ ॥   
  
तदित्थम् ----   
  
  
धर्मकर्मनिबद्धानां संसारमनुवतीनाम् ।   
  
पुनर्मार्त्यं पुनः स्वर्ग्यं तिर्यक्त्वं च पुनः पुनः ॥ १२-४७ ॥   
  
  
भवतीति शेषः ॥ ४७ ॥   
  
एवम् ----   
  
  
धर्मभावः समाख्यातः…  
  
  
इदानीम् ----   
  
  
…ज्ञानभावं च में शृणु ।   
  
  
भावं बुद्धिधर्मम् ॥   
  
तमेव स्फुटयति ----   
  
  
चतुवींशतिकः पिण्डः करणेन्द्रियसंयुतः ॥ १२-४८ ॥   
  
प्राकृतः स तु विज्ञेयो धर्माधर्मप्रवर्तकः ।   
  
  
मनोवाक्कायव्यापारैर्धर्माद्यर्जकः ॥   
  
  
अकर्ता निर्गुणश्चाहं…  
  
  
तेन प्रकृतिभिन्नस्य ----   
  
  
…ण में बन्धोऽस्ति प्राकृतः ॥ १२-४९ ॥   
  
  
केवलमिदं सर्वम् ----   
  
  
प्रकृत्या कारितं मन्ये…  
  
  
बुद्ध्यादिद्वारेण प्रवतीतमिति निश्चिनोमि ॥   
  
तदीदृशविवेकज्ञानोत्थात् ----   
  
  
…वासनादेव मुच्यते ।   
  
  
वासनं संस्कारः । मुच्यत इति साङ्ख्यभिक्षुः ॥   
  
तदेतत् ----   
  
  
साङ्ख्यज्ञानं मयां प्रोक्तं प्रकृतेर्येन मुच्यते ॥ १२-५० ॥   
  
  
कतिपयं कालं पृथग्भवति ॥ ५० ॥   
  
अथ ----   
  
  
मुक्तं प्रकृतिबन्धात्तं पुनर्बध्नाति चेश्वरः ।   
  
  
स च ----   
  
  
बद्धः संसरते भूयो यावद् देवं न विन्दति ॥ १२-५१ ॥   
  
ईश्वरं सृष्टिकर्तारं सर्वजन्तुनिबन्धकम् ।   
  
  
प्रकृतेर्जडायाः कर्तृत्वाघटनात् पुंसस्तदनभ्युगमात् संसर्गेऽपि   
जगदुदयो न स्यादिति तयोर्बन्धमोक्षनिर्मातारं यावदीश्वरं न   
लभते तावत्साङ्ख्यमुक्तोऽपि पुनः प्रत्यावर्तते तत्त्वज्ञानानुदयात् ॥   
  
वैराग्यं लक्षयितुमाह ----   
  
  
वैराग्यात् सन्त्यजेत् पुत्रान् दारानिष्टान् सुसम्मतान् ॥ १२-५२ ॥   
  
हस्त्यश्वरथयानानि सुहृद्भोगधनानि च ।   
  
  
सुष्ठु सम्मताननुकूलान् ॥   
  
किञ्च ----   
  
  
उपवासं जपं तीर्थं पञ्चाग्निं जलशायिताम् ॥ १२-५३ ॥   
  
उपास्यैतानि घोराणि देहं सन्त्यजति क्षणात् ।   
  
  
दक्षिणाग्न्याहवनीयगार्हपत्यौपसदिकसावित्राख्याग्निपञ्चमध्या-  
वस्थानं ग्रीष्मे पञ्चाग्न्याख्यं तपः । एतानीति तपांसि ॥   
  
कथं त्यजति ? ---- इत्याह ----   
  
  
गिरिवृक्षजलाग्निभ्यः प्रहारोद्बन्धनाशनैः ॥ १२-५४ ॥   
  
  
गिर्यादीनाश्रित्येत्यर्थः । वृक्षः प्रयागादिस्थितो वटः ।   
आशनमशनमाङ् पूर्वस्य अश्नातेः प्रयोगः ॥   
  
तदेवम्प्रायाण्यन्यान्यपि ----   
  
  
वैराग्यं तु समाश्रित्य कुरुते साहसान्यपि ।   
  
एश्वर्यभावमापन्नो द्रव्यैस्तृप्तिं न गच्छति ॥ १२-५५ ॥   
  
न दारैर्न धनैर्भोगैः परिवारैर्न वाहनैः ।   
  
तपो व्रतानि मन्त्रांश्च एश्वर्यार्थे तु साधयेत् ॥ १२-५६ ॥   
  
  
किञ्च ----   
  
  
युद्धं द्यूतं तथा मायां चौर्यं चानृतहिंसनम् ।   
  
अन्यान्यपि त्वयुक्तानि विस्रम्भच्छलघातिताम् ॥ १२-५७ ॥   
  
एश्वर्यभावमापन्नः करोति च बहून्यपि ।   
  
  
तपोव्रतादीनि सात्त्विकस्य, युद्धादीनि तु राजसस्य, आश्वासहननादीनि   
तामसस्यार्थाहरणकारणानि ॥   
  
धर्मादिचतुष्टयं प्रदर्श्य, अधर्मादीनपि देहिनो दर्शयति क्रमेण --  
______________   
  
  
प्राणिहिंसारतो नित्यं चौरिकानृतदम्भवान् ॥ १२-५८ ॥   
  
याचको दुःखदाता च भवेच्चाधर्मचेष्टितम् ।   
  
  
चौरिका चौर्यम् । प्राणिहिंसारतत्वादि, एतदधर्मस्य चेष्टितं   
भवतीत्यर्थः ॥   
  
  
नास्ति धर्मो न चाधर्मः स्वर्गं मोक्षं च को गतः ॥ १२-५९ ॥   
  
अज्ञानभावमापन्नः सर्वं मिथ्येति भाषते ।   
  
नित्यं दुःखी परप्रेष्यो भारं यानं वहन्नपि ॥ १२-६० ॥   
  
कृच्छ्रजीवी च सततमवैराग्ये न खिद्यते ।   
  
  
सतीत्यर्थः ॥   
  
  
राज्यं कृत्वा तु सामन्तः सामन्त्याद् ग्रामभुग्भवेत् ॥ १२-६१ ॥   
  
ग्रामाद् भ्रष्टस्तदर्धेन वर्ततेऽसावनीश्वरः ।   
  
न शोचति न चोद्विग्नः क्रीडते पूर्वराज्यवत् ॥ १२-६२ ॥   
  
अनैश्वर्यस्य भावोऽयमेवं ते समुदाहृतः ।   
  
  
अथ देहस्थम् ----   
  
  
अव्यक्तं त्रिगुणं वक्ष्ये संसारस्य प्रवर्तकम् ॥ १२-६३ ॥   
  
  
ईश्वरेच्छात इति, अर्थात् ॥ ६३ ॥   
  
एतस्मादेव ----   
  
  
यस्माच्च जगदुत्पत्तिः प्रकृतिस्तेन चोच्यते ।   
  
  
एतदेव प्रकर्षेण क्रियते प्रपञ्च्यते बुद्ध्यादिक्ष्मान्तं   
सर्वमस्यामीश्वरेणेति प्रकृतिः ॥   
  
किञ्च, देहावस्थितिप्रतीतिहेतुम् ----   
  
  
अस्य धर्मं प्रवक्ष्यामि रजःसत्त्वतमोऽभिधम् ॥ १२-६४ ॥   
  
  
तत्र ----   
  
  
प्रकाशभावः सत्त्वं च धर्मः सत्त्वसमाश्रितः ।   
  
  
प्रकाशभावोऽर्थाकृतिसम्वेदनम्, सत्त्वं शुद्धचित्तता यया पूर्वोक्तो   
धर्मः ॥   
  
सत्त्वसम्बन्धादेव यश्च परेषां धनान्नादेः ----   
  
  
संविभागी च सततं नित्यं सत्त्वोपकारकः ॥ १२-६५ ॥   
  
क्षमादयासमायुक्तो ज्ञानविज्ञानपारगः ।   
  
  
स सात्त्विक इत्यर्थः । सत्त्वोपकारको दानं विनापि वागादिना   
प्राण्युपकारी ॥   
  
किञ्च ----   
  
  
प्रीतिर्दानं धृतिर्मेधा तपः शौचं दमस्तथा ॥ १२-६६ ॥   
  
ऋतवाक् समदृष्टिश्च दिव्यबुद्धिप्रबोधनम् ।   
  
यस्मिन्नेते सदा धर्मा भवन्ति पुरुषोत्तमे ॥ १२-६७ ॥   
  
स सात्त्विकस्तु विज्ञेयः…  
  
  
समदृष्टिः स्वात्मनीव परत्र प्रतिपत्तिः । दिव्यबुद्धिः प्रतिभा ॥   
  
अथ ----   
  
  
…ॠअजोधर्मांश्च में शृणु ।   
  
निस्त्रिंशश्चातिलोभी च विद्वेषी क्रोधनस्तथा ॥ १२-६८ ॥   
  
कामी हर्षसमाविष्टो दुःखार्तः पर्यटेत् सदा ।   
  
मानी दम्भसमायुक्तोऽप्यहङ्कारे व्यवस्थितः ॥ १२-६९ ॥   
  
नित्यं युद्धरतः शूरः…  
  
  
कामी सन् हर्षयुक्तः, न तु सन्तोषसुखवानिति ॥   
  
एवंविधो यः तस्यैतन्निस्त्रिंशत्वादिकम् ----   
  
  
…ॠआजसं गुणलक्षणम् ।   
  
  
अथ ----   
  
  
कामक्रोधाभिभूतत्वं लोभेन च समन्वयः ॥ १२-७० ॥   
  
ईर्ष्या दम्भो विषादश्च मद उन्माद एव च ।   
  
निद्रालस्यमकमीत्वं दौर्मेध्याज्ञानिते तथा ॥ १२-७१ ॥   
  
अधर्मताबुद्धिमत्त्वं नास्तिक्यं छलचित्तता ।   
  
  
एतत्सर्वम् ----   
  
  
तमः…  
  
  
तमोगुणरूपम् ॥   
अतश्च ----   
  
  
…चिह्नानि चैतानि दृश्यन्ते यत्र मानवे ॥ १२-७२ ॥   
  
तामसः स तु विज्ञेयः पुरुषः कलुषाशयः ।   
  
  
तदित्थम् ----   
  
  
एतत्त्रिगुणमव्यक्तं त्रिगुणं समुदाहृतम् ॥ १२-७३ ॥   
  
  
एतत् त्रिभिर्गुणैर्युक्तत्वात् त्रिगुणम् ॥ ७३ ॥   
  
  
एतत् सम्यग्विदित्वा तु मुच्यते प्राकृतैर्गुणैः ।   
  
  
विदित्वा प्रमेयतया परिच्छिद्य, प्राकृतैर्धर्मैर्मुच्यते   
प्रकृतिवैव्यक्त्यमेति ॥   
  
वस्तुतस्तु न स मुच्यते, यत एतावती अस्य प्रतीतिर्यदुत ----   
  
  
गुणधर्मा न चैवाहं बुद्ध्यहङ्कृद्गुणो नहि ॥ १२-७४ ॥   
  
करणेन्द्रियहीनश्च भूततन्मात्रवजीतः ।   
  
अकर्ता निर्गुणश्चाहं चिन्मात्रः पुरुषः स्मृतः ॥ १२-७५ ॥   
  
  
करणबाह्येन्द्रियाधिष्ठातृसमः । स्मृत इति पुराणादिप्रणेतृभिः ।   
अतश्च अहमकर्ता ॥ ७५ ॥   
  
अत एव ----   
  
  
मानसं वाचिकं चैव शारीरं कर्म यत्कृतम् ।   
  
  
तत्सर्वम् ----   
  
  
प्रकृत्या कारितं मन्ये…  
  
  
प्रकृतिप्रयुक्तैर्मनःप्रभृतिभिः कृतमित्यवैमि ॥   
  
  
एवं च न प्रयोजकत्वम्, नापि मुख्यं कर्तृत्वं पुंसोऽस्तीति कृत्वा ---  -  
  
  
…ऽकर्ता पुरुषः स्मृतः ॥ १२-७६ ॥   
  
एवं सन्न्यस्य कर्माणि वर्तते न च नित्यशः ।   
  
नाहं कर्ता न में बन्ध एवं बुध्येत यो नरः ॥ १२-७७ ॥   
  
प्रकृतेः स विमुच्येत यावन्न सृजतीश्वरः ।   
  
  
एवमितिवचनेन कर्माणि सन्न्यस्येति सङ्गतिः ॥   
  
प्रकृतिमात्रविवेकमात्मनो मन्यमानोऽकर्त्र्या जडायाः प्रकृतेः   
कर्तृत्वमधिष्ठातुरीश्वरस्य बन्धादिकर्तुश्चाकर्तृत्वं   
मोहान्मन्यमानस्तत्त्वाप्रज्ञानात् कञ्चित् कालं   
निवृत्तप्रकृतिसम्बन्धोऽपि न तत्त्वतः प्रकृतिबन्धात् प्रमुच्यते ।   
तदाह ----   
  
  
साङ्ख्यज्ञानेन सम्मूढो मुक्तिरित्यभिमन्यते ॥ १२-७८ ॥   
  
नहि मुक्तिर्भवेत्तस्य कञ्चित्कालं विदेहता ।   
  
  
कञ्चित्कालं या विदेहता सा न मुक्तिर्यतस्तस्मात् साङ्ख्यज्ञानेन मोहितो   
मुक्तिरिति मिथ्यैव जानाति ॥   
  
केवलमेतावज्ज्ञानादसौ ----   
  
  
तिष्ठेत् प्रकृतिनिर्मुक्तः सृष्टिसंहारवजीतः ॥ १२-७९ ॥   
  
यावत्करोत्यसौ सृष्टिमीश्वरः परमेश्वरः ।   
  
  
इदमेवास्य प्रकृतिनिर्मुक्तत्वं यत्   
प्रकृतिकार्यशरीरादिसर्गसंहारवजीतत्वम् । एवं च यावदीश्वरः   
पुंसां भोगाय पुनः सृष्टिं न आरभते, तावदसौ   
प्रकृतिलीनप्राय एवास्ते इत्युक्तं भवति । न   
चैतावन्मात्रस्रष्ट्टत्वमस्य एश्वर्यम्, अपि तु   
शुद्धाशुद्धसर्वाध्वविषयमित्याशयेन परमेश्वरोऽनाश्रितान्तस्य   
विश्वस्य प्रभुरित्युक्तम् ॥    
  
तत ईश्वरे पुंसां कर्मपरिपाकानुसारिभोगदानाय   
सृष्ट्याभिमुख्यमाश्रयति  
  
साङ्ख्ययोगी ----   
  
  
तावत्प्रकृतिबन्धेन संसारे क्षिप्यते पुनः ॥ १२-८० ॥   
  
क्षिप्तः संसरते भूयः संसारे घोरसागरे ।   
  
धर्माधर्मनिबद्धस्तु साङ्ख्यज्ञानेन मोहितः ॥ १२-८१ ॥   
  
  
तावत् प्रकृतादविशिष्टो यः प्रकृतिबन्धस्तेन । घोरो   
विभीषिकाशतप्रदो दुरन्तत्वाच्च सागर इव सागरः । यद्यपि च नाहं   
कर्ता प्रकृतिरेव कर्त्रीत्यनेनावसितम्, तथापि तत्तस्या जडत्वाद्   
नोपपन्नम्, बुद्धेश्चिच्छायायोगे चेतनत्वमुपचरितं कथं मुख्यं   
कर्तृत्वं स्यात्, प्रकृतेश्च सत्त्वोद्रेकाभावात्   
चिच्छायाग्रहणायोग्यतयोपचरितमपि चेतनायमानत्वं नास्तीति कथं   
कर्मसम्बन्धः, कथं वा ज्ञानान्नैष्कर्म्यप्राप्तिः ।   
अतोऽवश्यमीश्वरेच्छावशोत्थापितकलादिसम्बन्धहेतुकं पुंसो   
मितविषयं कर्तृत्वमस्तीत्यनादिभवोपाजीतधर्माधर्मनिबद्धत्वमस्य   
साङ्ख्यज्ञानमोहितस्यास्तीति युक्तमुत्पश्यामः ॥ ८१ ॥   
  
इत्थमीश्वरेच्छातः संसारसङ्गरतोऽयम् ----   
  
  
अहं कर्ता च भोक्ता च ईश्वरो बलवानहम् ।   
  
  
इति मन्यमानः ----   
  
  
ममत्वेनैव सम्मूढो भ्राम्यते घटयन्त्रवत् ॥ १२-८२ ॥   
  
  
अहङ्कारपूर्वकत्वान्ममकारस्य । भ्राम्यत इति ईश्वरेण । यदुक्तं   
गीतासु ----   
  
"ईश्वरः सर्वभूतानां हृद्येष वसतेऽर्जुन ।   
  
भ्रामयन् सर्वभूतानि यन्त्रारूढानि मायया ॥" (१८-६९) इति ॥   
  
एतदुपसंहरति ----   
  
  
साङ्ख्यज्ञानं मया प्रोक्तं…  
  
  
इह पूर्वं यत् प्रश्नितम् ----   
  
  
"तत्त्वविज्ञानमाख्याहि सिद्धिस्तेषु यथा भवेत्" (१२-२)  
  
  
इति, तन्निर्णयाय देहाश्रयाणि धरादिप्रकृत्यन्तानि तत्त्वानि   
प्रतिपादितानि । अधुनोच्चारणादिक्रमेण तत्तत्सिद्ध्यर्थं   
साक्षात्कार्यमेतत्कार्यतत्त्वस्वरूपं स्थूलदृशा प्रदर्श्य,   
सूक्ष्मदृशा परदृशा चात्माश्रयाणि नियत्यादिसमस्तानि   
शुद्धविद्यादिशिवान्तानि च सिद्ध्यर्थमेव तत्त्वान्तरध्यानानि   
दर्शयन्नुपक्रमते ----   
  
  
…शृणु ध्यानाधिदैवतम् ।   
  
  
पृथिव्यादितत्त्वानां ध्यानं   
तत्संवाच्यतत्त्वाधिष्ठातृदेवतास्वरूपं च   
वक्ष्यमाणतत्तत्सिद्धिप्रदं शृण्विति सम्बन्धः । अत्र चादौ ----   
  
शमयाचारयुक्तस्य साधकस्य वरानने ।   
  
जायते विविधा सिद्धिगीरिगह्वरमाश्रिते ॥   
  
सुशुद्धे भूप्रदेशे तु… । " (६-१-२)  
  
  
इत्यादिक्रमेण पूर्वोक्तभैरवपूजापूर्वकं   
पृथ्व्यादितत्त्वध्यानमारब्धव्यम् ॥   
  
तत्र तावत् ----   
  
  
पृथ्का कठिनरूपेण चतुःसागरमेखलाम् ॥ १२-८३ ॥   
  
सपर्वतवनाकीर्णां मृगपक्षिसमाकुलाम् ।   
  
सुस्थिरां पीतवर्णाभामूबीजेन समन्विताम् ॥ १२-८४ ॥   
  
ध्यात्वा तत्सिद्धिमभ्येति…  
  
  
चतुःसागरमेखलादिरूपा या पृथ्वी पूर्वं उक्ता, तां   
सुस्थिरकठिनपीतवर्णाभां भुवनाध्वप्रतिपादिततत्तद्देवतात्मिकां   
सर्वदेहे गतां ध्यात्वा तत्सिद्धिमेति तन्मयः साधको भवति । अस्याश्च   
पूर्वोक्तरसात्मप्रक्रियया ----   
  
"धरित्र्यादिप्रधानान्तमूकारो वाचकः स्मृतः" (५-५)  
  
इति कृत्वोकारबीजवाच्यत्वमुक्तम् । ध्यात्वेत्युक्त्या ध्यानात्पूर्वं   
धारणा आक्षिप्ता ॥ सा च ----   
  
श्वदेहं हेमसङ्काशं तुर्याश्रं वज्रलाञ्छितम्" (मा।वि। १२-१२)  
  
इतीदृग्धारणापूर्वं पृथ्वीध्यानमभ्यस्येत् ॥   
  
  
…विषसत्त्वान्निवारयेत् ।   
  
  
विषं स्थावरजङ्गमादिरूपम्, सत्त्वान् पिशाचापस्मारादीन्   
शक्तिस्तम्भनादिक्रमेण हेलयैव नाशयति ॥   
  
समापन्नपृथ्वीध्यानस्त्वसौ ----   
  
  
अचाल्यः सर्वभूतानां यथैव वसुधा भवेत् ॥ १२-८५ ॥   
  
  
एतत् ----   
  
"तत्सिद्धिमभ्येति" (१२-८४)  
  
इति पूर्वोक्तेः स्फुटीकरणम् । यथैव वसुधेति पृथ्वीजयेन   
तदधिष्ठातृवत् तत्रैश्वर्यमाप्नोति । एवमुत्तरत्रापि योज्यम् ॥ ८५ ॥   
  
जलध्यानमाह ----   
  
  
जलापूरितसर्वाङ्गो जलध्यानेन पूरयेत् ।   
  
एवमभ्यस्यमानस्तु विषसत्त्वान् विनाशयेत् ॥ १२-८६ ॥   
  
तृष्णादाहविनिर्मुक्त ईतिभिश्च विवजीतः ।   
  
जगदापूरयेत् सिद्धः पूर्वबीजसमन्वितः ॥ १२-८७ ॥   
  
  
जलध्यानेन पूरयेदिति अङ्गोपाङ्गप्रसरणक्रमेण विश्वमापूरितं   
भावयेत् । एवमभ्यस्यन्विषादि नाशयेदिति आप्यायनयुक्त्या   
साध्यमाप्याययति प्रशान्तविषभूतदोषं करोति, स्वयं च   
तत्तत्सन्तापाद्यवसरेषु तृष्णादिभिरीतिभिश्च सर्वोपद्रवैवीवजीतः   
क्रमाच्च सिद्ध इति निष्पन्नाप्तत्वध्यानो जगदपि अम्भोवदेव आप्याययति ।   
पूर्वबीजमूकार एव, प्रधानान्तं तस्यैव वाचकत्वेन उक्तत्वात् ।   
अत्रापि ----   
  
"जलात्मकं स्मरेद् देहं सितं शीतं सुवर्तुलम् ।" (मा।वि। १३-२)  
  
इति श्रीपूर्वोक्तनीत्या कमललाञ्छितसितार्धचन्द्रमण्डलात्मिकां   
जलधारणां बद्ध्वा ऊकारपरामर्शपूर्वं   
प्राङ्निदीष्टदेवताधिष्ठितं जलमयं स्वदेहं ध्यायेत् ॥ ८७ ॥   
  
श्वशरीरोत्थितो वह्निर्ज्वलन् वै सर्वदाहकः ।   
  
त्रिकोणं चिन्तयेद् देहं रक्तज्वालावलीधरम् ॥" (मा।वि। १३-२१)  
  
इति श्रीपूर्वनिरूपितवह्निधारणया स्वदेहं ध्यात्वा ----   
  
  
कुर्यात् कर्मसहस्राणि स्वबीजेन तु बीजितः ।   
  
  
बीजितः परामर्शयुक्त्या योजितः । स्वबीजं रेफ इत्यसदिह तथा   
प्रक्रमाभावात् । प्रधानान्तं देहाश्रयाणि तत्त्वान्युक्त्वा   
तत्त्वध्यानप्रतिपादनस्यायमेवाशयो यन्नवात्मप्रक्रियया   
ऊकारादिवाचकपरामर्शपूर्वमेतत्सिद्धिः स्यादिति ॥   
  
  
कृष्णरेण्वात्मको वायुर्ध्येयो बीजेन संयुतः ॥ १२-८८ ॥   
  
पूरयेद्वै जगद्देहान्…  
  
  
अत्रापि ----   
  
श्वदेहं चिन्तयेत्कृष्णं वृत्तं षड्बिन्दुलाञ्छितम् ।   
  
 चलं सधूधूशब्दं च… ॥" (मा।वि। १३-३४)  
  
इति श्रीपूर्वोक्तवायवीयधारणापूर्वकाद् ध्यानाज्जगद्गतान्   
देहानुच्छ्वासमात्रेण पूरयेदाप्याययेत् ॥ ८८ ॥   
  
ध्यानप्रकर्षात्तु ----   
  
  
…षिद्धश्चाश्चर्यकारकः ।   
  
  
वायुतत्त्वाधिष्ठातृदेवताप्रभावात् किं किं न करोतीत्यर्थः ॥   
  
  
सुषिरात्मकं स्वदेहं तु जगच्च सुषिरात्मकम् ॥ १२-८९ ॥   
  
ध्यायेत् प्रकृतिबीजेन…  
  
  
एकारेण (ऊकारेण) ॥   
  
एवं च ----   
  
  
…चित्रकर्माणि कारयेत् ।   
  
  
यदुक्तं श्रीपूर्वे ----   
  
"षण्मासाद् गगनाकारः सूक्ष्मरन्ध्रैरपि व्रजेत् ।   
  
वत्सरत्रितयात् सार्धाद् व्योम एव भविष्यति ।   
  
इच्छयैव महाकायः सूक्ष्मदेहस्तथेच्छया ।   
  
अच्छेद्यश्चाप्यभेद्यश्च… ॥" (मा।वि। १३-४६-४७)  
  
इत्यादि ॥   
  
प्राक्स्थित्यैव कर्मेन्द्रियबुद्धीन्द्रियतन्मात्रध्यानानि क्रमेणाह । तत्र   
______________   
  
  
वागिन्द्रिये तथा वह्निर्ध्यातो वाक्सिद्धिदायकः ॥ १२-९० ॥   
  
  
तथेति ----   
  
"ज्वलन् वै सर्वदाहकः"  
  
इति यथा पूर्वमुक्तः स तु सर्वदेहगतः, अयं तु   
जिह्वानुसारिहृदयादिमूर्धान्तवागिन्द्रियदेहाश्रयः इति विशेषः ॥ ९०   
॥   
  
  
इन्द्रः पाणावभिध्यातः…  
  
  
पीत इति, अर्थात् ॥   
  
येनासौ ----   
  
  
…बाहुशाली त्वजेयकः ।   
  
  
स्वार्थे कन् ॥   
  
  
पादयोर्दूरसञ्चारं ध्यातो विष्णुः प्रयच्छति ॥ १२-९१ ॥   
  
पायौ मित्रः सितो ध्यातः पायुव्याधिविनाशकः ।   
  
शिश्ने प्रजापतिं श्यामं ध्यायेद्युक्तेन चेतसा ॥ १२-९२ ॥   
  
जितेन्द्रियश्च भवति त्विच्छया रमते शतम् ।   
  
  
पूर्वबीजमनुक्तमत्र योज्यम् । विष्णुः कृष्णवर्ण इति, अर्थात् ॥   
  
  
श्रोत्रेन्द्रिये दिशश्चित्रा ध्यायेद् बीजेन संयुताः ॥ १२-९३ ॥   
  
  
दिशोऽधिष्ठातृदेवताः । चित्रा नानारूपाः । बीजं प्राग्वत् ॥ ९३   
॥   
  
यश्च ईदृगसौ ----   
  
  
सकृदुक्तं च गृह्णाति…  
  
  
महान्तमपि शब्दसन्दर्भमिति, अर्थात् ॥   
  
अस्य चाभिसन्धिमात्रात् ----   
  
  
…डिग्यात्रा चैव सिद्ध्यति ।   
  
  
दूरतरदिक्प्राप्तिरपि भवति ॥   
  
  
मारुतं कृष्णरूपेण ध्यायेत्तु त्वचि संस्थितम् ॥ १२-९४ ॥   
  
यः स दंष्ट्राद्यभेद्यः स्यात्…  
  
  
अस्य च ----   
  
  
…,न क्वचिज्जायते व्यथा ।   
  
  
वज्रदेहो जायत इति यावत् ॥   
  
  
आदित्यं चक्षुषि ध्यायेज्जिह्वायां वरुणं तथा ॥ १२-९५ ॥   
  
नासायां पृथिका पीतां मनसीन्दुं तथैव च ।   
  
पीतकं गन्धतन्मात्रं रसतन्मात्रकं सितम् ॥ १२-९६ ॥   
  
रक्तं तु रूपतन्मात्रं कृष्णं तु स्पर्शसञ्ज्ञितम् ।   
  
अरूपं शब्दतन्मात्रं ध्यातव्यं बिन्दुरूपि च ॥ १२-९७ ॥   
  
विषयेष्वीप्सितां सिद्धिं जानाति च विचिन्तितम् ।   
  
  
तन्मात्राणां घ्राणाग्रादीनि स्थानानि चतुरस्रादिरूपं च   
श्रीपूर्वतो ज्ञातव्यम्, यथा ----   
  
"पीतकं गन्धतन्मात्रं तुर्याश्रं पञ्चसम्मितम् ।   
  
नासारन्ध्राग्रगं ध्यायेद्वज्रलाञ्छनलाञ्छितम् ॥" (१४-२)  
  
इत्यादि, तथा ----   
  
"जलबुद्बुदसङ्काशं जिह्वायां चाग्रतः स्थितम् ।   
  
चिन्तयेद्रसतन्मात्रं जिह्वाग्राधारमात्मनः ॥   
  
सुशीतं षड्रसं स्निग्धं तद्गतेनान्तरात्मना ।" (१४-१२-१३)  
  
इति,  
  
"एकान्तस्थो यदा योगी विनिमीलितलोचनः ।   
  
शरत्सन्ध्याभ्रसङ्काशं यत्तत्किञ्चित्प्रपश्यति ॥   
  
तत्र चेतः समाधाय यावदास्ते दशाहकम् ।   
  
तावत्प्रपश्यते तत्र बिन्दून् सूक्ष्मतमानपि ॥   
  
केचित्तत्र सिता रक्ता नीलाः पीतास्तथापरे ।   
  
तान् दृष्ट्वा तत्र सन्दध्याच्चेतोऽत्यन्तमनन्यधीः ॥   
  
षण्मासात् पश्यते तेषु रूपाणि सुबहून्यपि ।" (१४-२०-२३)  
  
तथा ----   
  
षट्कोणमण्डलान्तःस्थमात्मानं परिभावयेत् ।   
  
रूक्षमञ्जनसङ्काशं प्रत्यंशं स्फुरिताकुलम् ॥   
  
ततोऽस्य दशभिर्देवि दिवसैस्त्वचि सर्वतः ।   
  
भवेत् पिपीलिकास्पर्शस्ततस्तदनुचिन्तयन् ॥   
  
वज्रदेहत्वमासाद्य पूर्वोक्तं पूर्ववल्लभेत् ।" (१४-२९-३१)  
  
इत्यादि, तथा ----   
  
"कर्णौ पिधाय यत्नेन निमीलितविलोचनः ।   
  
यं शृणोति महाघोषं चेतस्तत्रानुसन्धयेत् ।   
  
दीप्यते जाठरो वह्निस्ततोऽस्य दशभिदीनैः ।   
  
दूरात्कथनविज्ञानं षण्मासादुपजायते ॥" (१४-३३-३५)  
  
इति । बिन्दुरूपि चेति तन्मात्रविषयं यथायोगं योज्यम् ।   
विषयेष्वीप्सितां सिद्धिमिति चक्षुरादिविषयेषु तथा प्रोक्तदृशा   
तन्मात्राधिष्ठितत्वादिन्द्रियाणां तन्मात्रविषयेषु रूपादिषु   
देशकालस्वभावविप्रकृष्टेषूपलब्ध्यादिकाम् । जानाति च विचिन्तितमिति   
यस्य कस्यचित् सम्बन्धि विचिन्तितं सङ्कल्पसिद्धिं जानातीत्येषां   
मनोध्यानसिद्धिः ॥   
  
अहङ्कारधारणामाह ----   
  
  
वैकारिके तथा रुद्रो ध्यातव्यः सिद्धिमिच्छता ॥ १२-९८ ॥   
  
  
अतश्च ----   
  
  
ध्यानात् सिद्धिमवाप्नोति मुक्ताहङ्कारबन्धनाम् ।   
  
  
मुक्तमहङ्कारबन्धनं (यस्याः)१ तादृशीं   
परप्रमात्रैकात्म्यप्राप्तिपर्यवसानामित्यर्थः । अत्रापि ----   
  
"षोडशारं स्मरेच्चक्रमात्मन्यहमनन्यधीः ।   
  
एषोऽहमिति सञ्चिन्त्य स्वकार्यपरिवारितम् ॥   
  
अप्रधृष्यो भवेद्योगी… ।" (मा।वि। १६-२-३)  
  
इत्यादि श्रीपूर्वोक्तमनुसन्धेयम् ॥   
  
अथ ----   
  
  
ब्रह्माणं बुद्धिसंस्थं तु ध्यायेद्युक्तेन चेतसा ॥ १२-९९ ॥   
  
स्मरन् वै पूर्वबीजेन…  
  
  
पूर्वबीजेनेति ऊकारेण । एतच्च पूर्वत्राप्यनुसन्धेयम् । स्मरणं   
ध्याने हेतुः । अत्रापि ----   
  
  
"उदितादित्यबिम्बाभं हृदि पद्ममनुस्मरेत् ।   
  
  
धर्मादिभावसंयुक्तमष्टपत्रं सकणीकम् । " (मा।वि। १६-८)  
  
इत्याद्यनुसर्तव्यम् ॥   
  
एवं ध्यानवतः ----   
  
  
…ज्ञानौघः सम्प्रवर्तते ।   
  
दिव्या च जायते बुद्धिः संशयोच्छित्तिकारिका ॥ १२-१०० ॥   
  
भूतं भव्यं भवद्१ भविष्यच्च प्रत्यक्षं सम्प्रजायते ।   
  
  
ज्ञानौघादिकमत्र ध्येयब्रह्माख्यदेवतारूपमिति ज्ञातव्यम् ॥   
  
अथ ----   
  
  
प्रकृतिः कृष्णवर्णा तु रक्तशुक्ला विराजते ॥ १२-१०१ ॥   
  
  
गुणत्रयमय्याः प्रकृतेरधिष्ठातृदेवता एषाऽनेकवर्णा उक्ता ॥   
१०१ ॥   
  
इत्थं च त्रिवर्णायाः ----   
  
  
रक्तं च हृदयं तस्याः…  
  
  
शिष्टमूर्ध्वमधश्च गात्रमस्याः सितं कृष्णं चेति, अर्थात् ॥   
  
एषा च ----   
  
  
…ऽअहुपादभुजानना ।   
  
ध्यातव्या तत्त्वबीजेन यदीच्छेत् सिद्धिमात्मनः ॥ १२-१०२ ॥   
  
  
सर्वपुरुषान् प्रति विचित्रप्रकाशप्रवृत्तिस्थितिप्रदत्वादस्या   
बहुवक्त्रादि (त्ववम्)२ । तत्त्वस्य प्रकृत्याख्यस्यैव यद्बीजं   
प्रक्रान्तप्रक्रियया ऊकारस्तेनैव तत्त्वाधिष्ठात्री एषा ध्येया ।   
एवं च वदतोऽयमाशयो यत्पारमेश्वरे सर्वतत्त्वानि   
तत्तद्देवताधिष्ठितान्येव, न त्वेषां जडत्वमेवमित्यत्र   
देवताप्रधानमेव तत्त्वध्यानमुक्तम् । आत्मनः सिद्धिः प्रकृतिविविक्तस्य   
उपलब्धिः ॥ १०२ ॥   
  
एवं ह्यात्मा मुक्तप्रकृतिबन्धनः ----   
  
  
सिद्धश्चैव स्वतन्त्रश्च दिव्यदृष्टिश्च जायते ।   
  
  
सिद्ध इति प्रकृतिविवेकेनोपलब्धोऽत एव स्वतन्त्रः, न तु प्रकृतिवशः,   
तथा च दिव्या लोकोत्तरा स्वपरविषया दृष्टिः सम्यक्प्रतीतिर्यस्य   
तादृग्भवति ॥   
  
यावता कालेनैषाऽस्य सिद्धिस्तदादेशाय आह ----   
  
  
षण्मासाभ्यासयोगेन दिव्या दृष्टिः प्रवर्तते ॥ १२-१०३ ॥   
  
  
एष चाभ्यासकालः सर्वतत्त्वविषयो मन्तव्यः ॥ १०३ ॥   
  
तदित्थं दिव्यदृष्ट्युत्पत्तौ ----   
  
  
त्रैलोक्ये यत्प्रवर्तेत प्रत्यक्षं तस्य जायते ।   
  
  
तदेवं देवमनुष्यतिर्यग्रूपे लोकत्रये यत्   
सूक्ष्मव्यवहितविप्रकृष्टादिकं किञ्चित् प्रवर्तते प्रकृतितो जायते,   
तदस्य सर्वं प्रत्यक्षीभवति ॥   
  
उपसंहरति ----   
  
  
एष ते प्राकृतो योग उक्तः…  
  
  
एवं प्रकृत्यन्ते शरीरे तत्त्वानां स्थितिं धारणादिक्रमेण च   
तत्तत्सिद्धिहेतुत्वमुक्त्वा, तत्त्वान्तरध्यानान्युपक्षेप्तुं   
प्रकृतिसाक्षात्कारान्मायासाक्षात्कारस्य लोकोत्तरतामादिशति देवः --  
______________   
  
  
…ंओक्षकरः परः ॥ १२-१०४ ॥   
  
  
पर इति मायाख्यः प्रकृतेः साक्षात्कारयोगादपि पर उक्तः । स च   
मोक्षकरः, मायोत्तरणात् प्रभृत्येव हि   
मोक्षमार्गसोपानपदप्रवृत्तिः, पुंस्प्रकृतिविवेकज्ञानिनां   
पुनर्बन्धाविर्भावस्योक्तत्वादेव ॥ १०४ ॥   
  
देहावस्थितिप्रकृत्यन्ततत्त्वेषु ध्यानपूर्वाः सिद्धीः प्रतिपाद्य,   
एतदधिष्ठातृपुंस्तत्त्वध्यानोत्थसिद्धिप्रतिपादनायाह ----   
  
  
अतः परं तु पुरुषः…  
  
  
ध्येय इति शेषः ॥   
  
स च ----   
  
  
…पद्ममध्ये व्यवस्थितः ।   
  
  
शाक्षात् कृत्स्नमिमं देहं यद्यपि व्याप्य तिष्ठति ।   
  
तथाप्यस्य परं स्थानं हृत्पङ्कजसमुद्गकम् ॥"  
  
इति हृदब्जकणीकास्थः ॥   
  
किमस्य स्वरूपम् ? ---- इत्याह ----   
  
  
चित्स्वरूपश्च…  
  
  
चिन्मात्र एव । यथोक्तं शिवसूत्रेषु ----   
  
"चैतन्यमात्मा" (१ । १) इति ॥   
  
अत एवास्य भेदवाद्युपगतो न कश्चिद्वास्तवो भेद इत्याह ----   
  
  
…षर्वेषु देहमापूर्य संस्थितः ॥ १२-१०५ ॥   
  
  
परमेश्वरमायाशक्तिवशादवभासितभेदेषु सर्वप्राणिषु संस्थितः,   
अतश्च तदुपाधिभेदादयं भिन्न इव न वस्तुत इति सर्वेष्विति संस्थित   
इति बहुवचनैकवचनयोराशयः ॥ १०५ ॥   
  
इत्थं पुर्यष्टकसङ्ङ्कोचनाभासनादेव च ----   
  
  
स जीव इति विख्यातो येन जीवति तत्पुरम् ।   
  
  
पुरं शरीरम् ॥   
  
एतदेव व्यतिरेकेण दर्शयति ----   
  
  
निर्गतेन मृता येन अचेताः शीर्यते तनुः ॥ १२-१०६ ॥   
  
  
इत्थं च मायाशक्त्या पुर्यष्टकादौ गृहीताभिमानोऽयम् ----   
  
  
बध्यते…  
  
  
विश्वभित्तिभूतपरिपूर्णबोधरूपतया स्फुरन्नप्यसौ   
सङ्कोचावभासात्मना तावतांऽशेन स्वयमेव बध्यते । यथोक्तं प्राक्   
______________   
  
"आत्मना बध्यते ह्यात्मा" (१०-३६०) इति ॥   
  
यदा तु तेन भित्तिभूतेन शुद्धविद्याशक्त्या सङ्कोचावभासोऽस्य   
विलाय्यते, तदा ----   
  
  
…ंउच्यतेऽसौ वै…  
  
  
न च देहपातेऽस्य मुक्तिरपि तु जीवतोऽप्यस्येत्याह ----   
  
  
…षुखदुःखानि वेत्ति च ।   
  
  
उक्तं च प्राक् ----   
  
"जीवन्नेव विमुक्तोऽसौ यस्येयं भावना स्थिता" (७-२५९)  
  
इति । देहपाते तु परमशिव एवासाविति कस्य कुतो मुक्तिरित्यभिहितमेव ॥   
  
तदीदृशचितिमात्ररूपस्य ----   
  
  
न तस्य रूपं वर्णो वा प्रमाणं दृश्यते क्वचित् ॥ १२-१०७ ॥   
  
  
वर्णो ब्राह्मणादिः, रूपं सितादि, प्रमाणम् आरोहमहदादि,   
इदन्तानिर्देश्यत्वाभावात् । इदं च भेदस्यावास्तवतैवेत्यादिशति । अथ   
च चित्स्वरूपत्वात् सततं प्रथमानमूर्तेरस्य   
प्रत्यक्षानुमानाद्याख्यं नवार्थाभासरूपं प्रमाणं न क्वचिद्   
दृश्यते, नैवोपपद्यते । यथोक्तं श्रीप्रत्यभिज्ञायाम् ----   
  
"प्रमातरि प्रमाणे तु सर्वदा भातविग्रहे ।   
  
किं प्रमाणं नवाभासः सर्वप्रमितिभागिनि ॥" (२-३-१६)   
  
इति ।   
  
श्रुत्यन्तरेष्वपि ----   
  
  
"विज्ञातारमरे केन विजानीयात्" (बृ।उ। २-४-१४) इति ।   
  
  
क्वचिच्छब्देनासम्भाव्य एवायमर्थ इत्यादिष्टं भगवता ॥ १०७ ॥   
  
यतश्चायं न कथञ्चिद्विषयीक्रियते, अत एव ----   
  
  
न शक्यः कथितुं वापि…  
  
  
अपिशब्दात् सङ्कल्पयितुं वा ॥   
  
अतश्चायम् ----   
  
  
…षूक्ष्मश्चानन्तविग्रहः ।   
  
  
अत एव व्यनक्ति ----   
  
  
वालाग्रशतभागस्य शतधा कल्पितस्य तु ॥ १२-१०८ ॥   
  
तस्य सूक्ष्मतरो जीवः स चानन्त्याय कल्पते ।   
  
  
वालस्य यदग्रं तस्य यः शतभागस्तस्य शतधा कल्पितस्येति तमपि   
सूक्ष्मतया तथा कल्प्यमानत्वादेव वेद्यपदपतितमनादृत्य   
प्रकृष्टः सूक्ष्मो जीवो येन केनापि प्रकारेण वेद्यः, तत एव   
चित्स्वरूपवेदकैकात्मकत्वादानन्त्याय   
देशकालाकारापरिच्छिन्नत्वादशेषैकात्म्याय कल्पते तद्रूपतया   
स्वस्वातन्त्र्यात् स्फुरति; न तु केनचित् तथा कल्प्यत इति । कल्पितत्वं   
कल्पनोत्थापितत्वम्, कॢप्तिस्तु स्वयमेव तथावस्थितिः ॥   
  
एवमकल्पितत्वादध्येयस्याप्यस्य वक्ष्यमाण-   
कञ्चुकाविष्टस्यादूरविप्रकर्षेणोत्प्रेक्ष्यसिद्ध्यङ्गध्यानमाह ----   
  
  
आदित्यवर्णं रुक्माभमब्बिन्दुमिव पुष्करे ॥ १२-१०९ ॥   
  
पश्यन्ति तारकमिव योगिनो दिव्यचक्षुषा ।   
  
  
आदित्यवर्णमिति तथा रुक्मस्य हेम्न इव आभा प्रकाशो यस्येत्यनेन   
दीप्तत्वमात्रमस्योक्तम्, न त्वाकृतिमत्त्वम्; पुष्करे पद्मेऽब्बिन्दुमिवेत्यनेन   
शरीरादिभूम्यस्पशीत्वम्, तारकमिवेत्यनेन तु स्फुरत्तासारत्वम् ।   
दिव्यचक्षुषेति स्वसंवेदनेन । अत्र च प्रातिलोम्येन नवात्मसम्बन्धी   
द्वितीयो वर्णो वाचकत्वेन प्रकरणानुसारं योजनीयः । तारकमित्यनेन   
च प्रकृतिबन्धात्तारकत्वमेव तद्ध्यानस्योक्तमिति सिद्धिरपि निदीष्टा ।   
दिव्यचक्षुषेत्यनेनापि तद्ध्यानाद्योगिनोऽशेषप्रकाशकं   
चक्षुदीव्यमाविर्भवतीति सिद्धिनिर्देशः कृतः । तदेवं   
पुर्यष्टकवशिनोऽस्यैतद्ध्यानम्, वास्तवेन तु चितिमात्रात्मना रूपेण   
ध्यातैवायम्; न तु ध्येयः । चिदात्मैव च   
सर्वाधिष्ठातृदेवतेत्याशयेनात्मनोऽत्र देवतान्तराधिष्ठितत्वं   
नोक्तम् ॥   
  
  
यश्चायं चितिस्वभावत्वात् वर्णरूपादिरहितः पुरुष उक्तः, असौ ----   
  
  
रागविद्याकलोपेतः कालबद्धो हि रूपवान् ॥ १२-११० ॥   
  
  
प्राङ् निर्णीतरूपकलादितत्त्वपञ्चकात्मककञ्चुकावृत आत्मा   
रूपवानित्यादित्यवर्णत्वादिध्येयरूप उक्तः ॥ ११० ॥   
  
अथ ----   
  
"प्रकृतिः पुरुषश्चैव" (५ । ११)  
  
इत्यादिप्रोक्तनवात्मप्रक्रियया नियतिध्यानमाह ----   
  
  
श्यामवर्णेन विज्ञेया स्थिता जीवस्य देवता ।   
  
दक्षिणेन सिताङ्गी तु वामेनासितरूपिणी ॥ १२-१११ ॥   
  
  
जीवस्य जीवता नियतिनियन्त्रणाप्राणैवेत्याशयेन देवतेत्युक्तम् ।   
नियामकत्वादेव च श्यामा । श्यामच्छायत्वेऽपि चास्या   
दक्षवामभागयोः सितासितत्वेन धर्माधर्मोत्थापकत्वमुक्तम् ॥ १११ ॥   
  
अस्याश्च ----   
  
  
तद्वर्णानि च वक्त्राणि मण्डलानि विशेषतः ।   
  
  
दक्षिणे सितानि वामे चासितानीति वक्त्रचतुष्टयमपि दक्षिणतः सितं   
वामतोऽसितम् । मण्डलानीति वक्त्राङ्गोत्थितानि प्रभामण्डलकानि ॥   
  
एषा च सितासितरूपत्वादेव पुरुषम् ----   
  
  
कर्मबन्धेन बध्नाति…  
  
  
अस्य च ----   
  
  
…षुखदुःखं प्रयच्छति ॥ १२-११२ ॥   
  
  
तदीदृशीमेनाम् ----   
  
नियतिं च विजानीयादनिवार्यां सुरासुरैः ।   
  
  
सर्वो हि तन्नियन्त्रितः ॥   
  
इत्थमेषा ----   
  
  
पूर्वबीजसहध्याना द्विरूपेण समन्विता ॥ १२-११३ ॥   
  
  
पूर्वबीजेन प्रक्रान्तनवात्मसम्बन्धिना वकारेण सह ध्यानं   
तत्परामर्शसहितं चिन्तनं यस्याः, सा तथा   
प्रोक्तसितासितात्मकद्विरूपयुक्ता ॥ ११३ ॥   
  
तस्याश्च ----   
  
  
ध्यानात् सिद्धिमवाप्नोति…  
  
  
कासौ सिद्धिः ? ---- इत्याह ----   
  
  
…णियतेश्च विमुच्यते ।   
  
  
न भूयो नियत्या नियम्यत इत्यर्थः ॥   
  
अथ कालतत्त्वध्यानमाह ----   
  
  
त्रिनेत्रं च चतुर्वक्त्रं कृष्णवर्णं चतुर्भुजम् ॥ १२-११४ ॥   
  
संहरन्तं दुराधर्षमनन्तं कालमीश्वरम् ।   
  
  
दुराधर्षं परमयोगिव्यतिरेकेण नान्येनाभिभवनीयम् ।   
अनन्तमन्येनापरिच्छेद्यम् ईश्वरं विश्वसर्गसंहारप्रभविष्णुम् ।   
ईदृशं कालं ध्यायेत् ॥   
  
अतश्चास्य ----   
  
  
स्वबीजध्यानरूपज्ञः कालेन नहि कल्यते ॥ १२-११५ ॥   
  
  
स्वबीजं नवात्मसम्बन्धी लकारः ॥ ११५ ॥   
  
ये तु कालवञ्चनाय न यतन्ते, ते ----   
  
  
चक्रवत् परिवर्तन्ते कालध्यानविवजीताः ।   
  
  
तदुक्तं तत्रभवता हरिणा ----   
  
  
"जलयन्त्रभ्रमावेशसदृशीभिः प्रवृत्तिभिः ।   
  
स कालः कलयन् सर्वान् कालाख्यां लभते प्रभुः ॥" (३-९-१४)  
  
इति ॥   
  
यत एवम्, तस्मादुक्तदेवतारूपम् ----   
  
  
एवं कालं सदा ध्यायेत्…  
  
  
एवं हि ध्यातुः प्रोक्तकालवञ्चनरूपा ----   
  
  
…ढ्येयसिद्धिश्च जायते ॥ १२-११६ ॥   
  
  
न केवलं कालाधिकारोक्तमृत्युञ्जयप्रकारात् कालजयो भवति,   
यावत्प्रोक्तकालध्यानादपीत्यर्थः ॥ ११६ ॥   
  
एवम्प्रकारावमृष्टप्रकृत्यन्ततत्त्वध्यानादनन्तरं य-व-  
लकारवाच्यं पुन्नियतिकालानां सिद्ध्यङ्गध्यानमुक्त्वा,   
नवात्मप्रक्रियया पुमादितत्त्वत्रयेण सह यथाक्रमं युगलकस्थित्या   
निरूपितानामत एव तद्वर्णावमृश्यानां रागविद्याकलानामपि   
ध्यानमाह ----   
  
  
रागं तु रक्तवर्णं वै विद्यां श्यामां सुलोचनाम् ।   
  
सितवर्णां कलां ध्यायेच्चैतन्योन्मीलिनीं तु ताम् ॥ ११७ ॥   
  
  
सुलोचनामिति काकाक्षिवत् । अत्रापि चतुर्वक्त्रचतुर्भुजत्वे   
प्राग्वदनुसरणीये । कलाया विशेषणं चैतन्योन्मीलिनीमिति ।   
यथोक्तं प्राक् ----   
  
"कलोन्मीलितचैतन्यो" (११-९८) इति ।   
  
एतच्च ----   
  
"विद्यादशीतगोचरः" (११-९८)  
  
इत्यादिकोपलक्षणपरम् । ताहन च तत्त्वान्यात्माश्रये हृदि   
ध्यानक्रमसाक्षात्कारतो वेद्यीकरणीयानि ॥ ११७ ॥   
  
व्यामोहकत्वप्रशमनाय मायाया ध्यानमाह ----   
  
  
कृष्णवर्णा च रक्ताक्षी दीर्घदन्ता सुलोचना ।   
  
कचोर्ध्वपिङ्गकेशी च स्थूलकाया महोदरी ॥ १२-११८ ॥   
  
  
सर्वजन्तुव्यामोहकत्वादस्या ईदृग्रूपं ध्यानमुक्तम् ।   
कचेषूर्ध्वमित्युत्थिताः पिङ्गाः केशा यस्याः । इह यद्यपि केषाञ्चित्   
तत्त्वानां स्वरूपमात्रं ध्यानमुक्तमन्येषामाकृतिमद्देवतारूपत्वं   
तद्देवताधिष्ठितत्वम्, तथापि सर्वत्र तत्तदाभासरूपाणां   
तत्त्वानां तत्तद्देवताधिष्ठितत्वमेव साध्विति   
तत्तद्देवताधिष्ठितमूर्तीन्येव सर्वतत्त्वानि ध्यातव्यानि ॥ ११८ ॥   
  
सर्वजन्तुव्यामोहकत्वमेवास्याः स्फुटयतिः ----   
  
  
या पातयति भूतानि ब्रह्माद्यानि पुनः पुनः ।   
  
  
पातयति स्वरूपाच्छादनप्रमुखं संसारीणि कुरुते ॥   
  
ततश्च तैः ----   
  
  
निर्वैरपरिपन्थित्वान्माया ग्रन्थिर्दुरुत्तरा ॥ १२-११९ ॥   
  
  
निर्वैरं निष्कारणमेव परमेश्वरस्वातन्त्र्यशक्तिरूपा माया   
परिपन्थिनी पूर्णस्वरूपगोपनेन सङ्कुचितक्षेत्रज्ञस्वरूपोत्थापिका,   
तद्रूपत्वादेव च पुम्बन्धिका माया ग्रन्थिरित्युच्यते ॥ ११९ ॥   
  
अतश्च परमेश्वरानुग्रहं विना न केनचिदुत्तीर्यत इत्याह ----   
  
  
साङ्ख्यवेदपुराणज्ञा अन्यशास्त्रविदश्च ये ।   
  
न तां लङ्घयितुं शक्ता ये चान्ये मोक्षवादिनः ॥ १२-१२० ॥   
  
  
अन्यशास्त्रममाहेश्वरम् ॥ १२० ॥   
  
यतः सर्व एव ते ----   
  
  
क्लिश्यन्ति मायया भ्रान्ता अमोक्षे मोक्षलिप्सया ।   
  
  
स्वच्छस्वच्छन्दचिद्धनपरभैरवैक्यापत्त्यात्मना मुक्तेरन्यो यः   
कश्चिन्मोक्ष उच्यते, स   
तावदध्वौत्तीर्णतायामपीतराध्वानुत्तरणादमोक्षे मोक्षावभासः   
॥   
  
  
स्वबीजध्यानयोगेन पूर्वध्यानस्वरूपतः ॥ १२-१२१ ॥   
  
दीक्षासिना च तां छित्त्वा विशन्ति शिवमव्ययम् ।   
  
  
स्वबीजं नवात्मसम्बन्धी मकारस्तस्य ध्यानं परामर्शस्तत्प्रधानेन   
सहितं यत् पूर्वोक्तम् ----   
  
"कृष्णवर्णा च रक्ताक्षी" (१२-११८)  
  
इत्यादि ध्यानं तत्स्वरूपतो हेतोर्या पूर्वोक्ता निरूपिता दीक्षा   
सैवासिः खड्गस्तेन तां मायां छित्त्वा शिवं विशन्ति   
तदैकात्म्यमायान्ति ॥   
  
शुद्धविद्याध्यानमाह ----   
  
  
चतुर्वर्णा भवेद्विद्या सा वर्णव्यापिनी स्मृता ॥ १२-१२२ ॥   
  
सितरक्तपीतकृष्णा ध्यातव्या सुषिरात्मिका ।   
  
आकाशवायुमारूढा रूपयौवनशालिनी ॥ १२-१२३ ॥   
  
  
इह  
  
शामानाधिकरण्यं च सद्विद्याहमिदन्तयोः" (३-१-३)  
  
इति प्रत्यभिज्ञायां   
निदीष्टरीत्याऽशेषवाच्यवाचकाविभागप्रकाशमय्याः   
शुद्धविद्यायाः सर्ववाचकतद्वाच्यव्यापि रूपमित्थमादिशति   
परमेश्वरः । तथाहि चतुभीरम्बाज्येष्ठारौद्रीवाम्-   
आख्यैबीन्दुसृष्टरेखाशृङ्गाटकार्धचन्द्रसन्निवेशैरागमोक्त-  
रूपैर्वर्णनं स्वरूपव्यक्तीकरणं यस्याः, अतश्च   
वर्णानामादिक्षान्तानां व्यापिनी प्रोक्तशक्तिचतुष्टयक्रमेण   
पञ्चाशद्वर्णभट्टारकात्मकस्वरूपोत्थापिका स्मृतेत्यविच्छिन्नेन   
पारम्पर्येणाधीतेत्यनेन समस्तवाचकव्यापि रूपमस्या उक्तम् ।   
सितेत्यादिना तु समस्तवाच्यवाचकपञ्चतत्त्वदीक्षानिरूपितनीत्या   
पृथिव्यादितत्त्वपञ्चकात्मनो वि स्वस्य   
पीतसितरक्तकृष्णसुषिरात्मकत्वात् तद्व्यापिन्या देव्यास्तथारूपतोक्ता   
। यतश्चास्याः प्रतिपादितयुक्त्या समस्तवाचकव्यापित्वमत   
एवेयमाकाशवायुं सर्ववर्णोदयास्पदं सौषुम्नं पदमारूढा ।   
पूर्वोक्तनीत्या वर्णकुण्डलिन्याः   
प्राणकुण्डलिनीवाहनत्वादशेषवाच्यपरिपूर्णत्वादेव चेयं   
रूपयौवनशालिनी उक्ता । चतुर्वक्त्रैत्यादिरपपाठः, भुवनाधिकारे   
______________   
  
"अष्टवर्गविभिन्ना तु विद्या सा" (१०-११४४)  
  
इत्युपक्रम्य विद्याधिष्ठितानां वामादिशक्तीनामपि ----   
  
"तप्तचामीकराकाराः पञ्चवक्त्राः" (१०-११४६)  
  
इत्यादिध्यानाभिधानात् ॥ १२३ ॥   
  
तदीदृश्येषा ----   
  
  
स्वबीजेन तु सा ध्येया…  
  
  
नवात्मसम्बन्धिना क्षकारेण ककारसकाराकारपिण्डीकरणयुक्त्या   
स्वीकृतविश्वात्मना कूटबीजेन पराम्रष्टव्या ॥   
  
एवं च साधकस्याशेषविश्वप्रकाशात्मिका ----   
  
  
…टत्सिद्धिश्चैव जायते ।   
  
  
चकारेण दण्डापूपिकान्यायेनाणिमादिसम्पत् समुच्चिता ॥   
  
तदेषाऽशेषविश्वात्मताप्रथनयुक्त्याऽनुत्तरधामविकासात्मकपरफल्  
अपर्यवसायिनी ----   
  
  
दिव्या सिद्धिरमोघा तु…  
  
  
अतश्चायं साधकः ----   
  
  
…षिद्धविद्यश्च जायते ॥ १२-१२४ ॥   
  
  
सिद्धा वशवतीन्यः सप्तकोटिसङ्ख्या विद्या यस्य ॥ १२४ ॥   
  
किं च ----   
  
  
वेद लोकांस्ततः सर्वान्…  
  
  
लोकयन्तीति लोका रुद्रक्षेत्रज्ञाः, लोक्यन्ते इति लोकाः   
शुद्धविद्यादिक्षित्यन्तानन्ततत्त्वादिमायापदार्थाः, तान् वेत्ति   
स्वाधारवतीनः सर्वान् स्वसामानाधिकरण्येन पश्यति ॥   
  
न केवलमयं सर्वज्ञो भवति, यावत् ----   
  
  
…कामरूपी स गच्छति ।   
  
  
शिववत् स्वेच्छामात्रेण तत्तदाकारनिर्माता भवतीति यावत् ॥   
  
अथेश्वरतत्त्वप्रभोरीश्वर(स्य)१ प्रागादिवक्त्रध्यानमाह ----   
  
  
कुङ्कुमाभं च नारेशं त्रिनेत्रं तु जटाधरम् ॥ १२-१२५ ॥   
  
पूर्वाननमभिध्यायेत्…  
  
  
नराणामीश्वरस्यानुग्रहादिकर्तुस्तत्पुरुषभट्टारकस्येदं नारेशम् ।   
अर्धनारीशमित्यपपाठः । भुवनाध्वनि ----   
  
"तस्योत्सङ्गता विद्या" (१०-११५८)  
  
इत्युक्तत्वादर्धनारीश्वरतयायाः का सङ्गतिः? ॥   
  
तदीदृशं यत् पूर्वमाननम्, तद्ध्यानात् प्रकृष्टतपोनिष्ठस्य ----   
  
  
…वायुभक्षस्य यत्फलम् ।   
  
तत्पुण्यफलमाप्नोति…  
  
  
वायुव्याप्त्याऽस्य वक्त्रस्यागम उक्तत्वात् तद्ध्यानप्रारम्भ एतद्ध्यातुः   
फलमिहैवाविर्भवति ॥   
  
क्रमात्तु ----   
  
  
…ऽश्वमेधायुतस्य च ॥ १२६ ॥   
  
  
फलमाप्नोति ॥ १२६ ॥   
  
ध्यानप्रकर्षाच्चास्य ----   
  
  
जगच्च वशमायाति…  
  
  
यतः सर्वत्र जगत्त्रये ----   
  
  
…क्रमते सिद्धिमेति च ।   
  
  
तत्तद्भुवनेशवत् प्रभवति, अणिमादिमांश्च भवति ॥   
  
एतच्चास्य ----   
  
  
षड्भिर्मासैरसन्देहः…  
  
  
मासषट्कध्यानाद् निश्चितं भवतीत्यर्थः ॥   
  
दक्षिणस्य ध्यानं वक्तुमुपक्रमते ----   
  
  
…डक्षिणं च तथैव हि ॥ १२-१२७ ॥   
  
  
ईश्वरस्य । त्रिनेत्रं ध्यायेदिति तथैवेत्यस्यार्थः ॥ १२७ ॥   
  
विशेषं त्वाह ----   
  
  
नीलाम्बुदप्रतीकाशं पिङ्गभ्रूश्मश्रुलोचनम् ।   
  
भ्रुकुटीकरालवक्त्रं च कपालाहिविभूषितम् ॥ १२-१२८ ॥   
  
बहुरूपजटाधारं दक्षिणं तस्य चिन्तयेत् ।   
  
  
वक्त्रं चेति चस्त्वर्थो विशेषद्योतकः । द्वितीयो दक्षिणशब्दः   
साधकानुकूल्यवाची ॥   
  
इत्थं चैतत् ----   
  
  
सुखदुःखविनाशाय ईतिज्वरविनाशनम् ॥ १२-१२९ ॥   
  
  
विशेषस्तु ----   
  
  
विषग्रहादि सर्वं तु ध्यानान्नाशयते क्षणात् ।   
  
  
किञ्च ----   
  
  
अग्निवज्ज्वलते योगी जरामृत्युविवजीतः ॥ १२-१३० ॥   
  
क्रमते सर्वलोकान् वै सिद्धश्च समतां व्रजेत् ।   
  
  
सिद्धः प्राग्वद् मासषट्कध्यानात् । क्रमते स्वामित्वेनाधितिष्ठति ।   
समतां व्रजेत् परमेशसाम्यमेति ॥   
  
पश्चिमवक्त्रध्यानमाह ----   
  
  
सितं त्रिनयनं देवि साक्षसूत्रकमण्डलु ॥ १२-१३१ ॥   
  
पश्चिमं वदनं ध्यायेद्दव्यसिद्धिप्रदायकम् ।   
  
  
दिव्यसिद्धिरणिमादिका ॥   
  
इयांश्चैतद्ध्यानस्य महिमा, यत् ----   
  
  
हत्वा प्राणिसहस्राणि परदारशतानि च ॥ १२-१३२ ॥   
  
अलेपको विशुद्धात्मा सिद्धिं प्राप्य शिवो भवेत् ।   
  
  
हन्तिरिह हिंसार्थो गत्यर्थश्च क्रमेण । न केवलं   
प्राप्तसाधकदीक्षः सद्योवक्त्रध्यानादणिमादिसिद्धिं प्राप्य शिवो   
भवति, यावद् महापातक(मु)१क्तोऽपीत्यर्थः । अतश्च   
प्रायश्चित्तविषमप्येतद्ध्यानं निरूप्यमित्यादिष्टम् ॥   
  
उत्तरास्यध्यानमाह ----   
  
  
त्रिनेत्रमुत्तरं वक्त्रं रक्तोत्पलसमद्युति ॥ १२-१३३ ॥   
  
  
यत् ----   
  
  
ध्यानात्तस्य जगत्सर्वं वशमेति न संशयः ।   
  
  
मासषट्कं ध्यातुरिति, अर्थात् ॥   
  
किं च ----   
  
  
तपते वर्षते चैव सृजते संहरत्यपि ॥ १२-१३४ ॥   
  
ईप्सितां लभते सिद्धिं योऽब्दमेकं तु चिन्तयेत् ।   
  
  
आत्मनेपदानि व्यत्ययात् ॥   
  
ऊर्ध्वास्यध्यानमाह ----   
  
  
सितमूर्ध्वं सदा ध्यायेच्छूलहस्तं जटाधरम् ॥ १२-१३५ ॥   
  
व्याघ्रचर्मपरीधानं साक्षसूत्रकमण्डलु ।   
  
वीणाडमरुहस्तं च नागयज्ञोपवीतकम् ॥ १२-१३६ ॥   
  
चन्द्रमूर्धोर्ध्वलिङ्गं च ध्यायेन्नित्यं महेश्वरन् ।   
  
  
ऊर्ध्वलिङ्गमिति मौलिस्थाने लिङ्गाकारम् । महेश्वर इति पदेनैकवक्त्रं   
महेश्वरं ध्यायेत्, न तु वक्त्रमात्रमस्येत्यर्थः । नित्यमिति   
मासषट्कं यावत् ॥   
  
अतश्च ----   
  
  
अनेनैव तु देहेन सर्वज्ञः कामरूपवान् ॥ १२-१३७ ॥   
  
  
भवतीति शेषः ॥ १३७ ॥   
  
एवमीश्वरतत्त्वाधिष्ठातुरीश्वरस्याकृतिमतो ध्यानमुक्तम् ।   
अथास्यैव ----   
  
"बिन्दुश्चैवेश्वरः स्वयम्" (४-२६४)  
  
इति योजनिकाग्रन्थदृशा शर्वमिदमहम्"   
इत्यशेषविश्वाभेदवेदनात्मकबिन्दुरूपस्यान्तर्गतविश्ववाचकविभागमय्  
अनादध्यानमाह ----   
  
  
घण्टानादस्य वा ध्यानात् सिद्धिः षाण्मासिकी भवेत् ।   
  
ईप्सिता मर्त्यलोके तु सिद्धिस्तस्य प्रजायते ॥ १२-१३८ ॥   
  
  
घण्टारवाकारस्य बिन्द्वन्तर्गतनादामर्शस्य ध्यानात् षाण्मासिकी   
सिद्धिर्भवेदिति षड्भिर्मासैर्नादामर्शे साक्षात्काररूपा सिद्धिस्तस्य   
भवति । तत्सिद्धौ च यथेष्टसिद्धवस्तुप्राप्तिर्देहस्थस्यैवास्य घटते   
॥ १३८ ॥   
  
अथास्यैवान्तर्भूतनादमशेषविश्वाभेदवेदनात्मकं   
बिन्दुप्रकाशमयं पूर्वमीशानवक्त्रध्यानमूर्ध्वलिङ्गमिति   
यल्लिङ्गमुक्तम्, तस्य ध्यानमाह ----   
  
  
लिङ्गध्यानं तु यः कुर्यात् पूर्वबीजेन संयुतम् ।   
  
मासेनैकेन पश्येत् स सूक्ष्मं लिङ्गं तनूपरि ॥ १२-१३९ ॥   
  
शुद्धस्फटिकसङ्काशं तद्दृष्ट्वा तु विमुच्यते ।   
  
  
लीनमनभिव्यक्ततयाऽन्तःस्थितं विश्वमस्येति   
लिङ्गमशेषविश्वाभेदवेदनात्मकबिन्दुप्रकाशमयम् ।   
पूर्वमीशानवक्त्रमूर्ध्वमात्रम् । पूर्वबीजं नवात्मकसम्बन्धी   
रेफः, स च पूर्वदिग्वक्त्रध्यानेऽपि परामर्शकत्वेनानुसन्धेयः ।   
सूक्ष्मं सर्वेन्द्रियविषयं पश्येत् तत्प्रकाशमयः स्फुरेत् । विमुच्यते  
जीवन्मुक्तिमासादयते ॥ १३९ ॥   
  
यदि त्वेतद्ध्यानवतः सिद्ध्यभिलाषो भवति, तदा ----   
  
  
सिद्धिस्तु मानुषे लोके षण्मासेन प्रजायते ॥ १२-१४० ॥   
  
  
तां दर्शयति ----   
  
  
त्रैलोक्यदर्शने बुद्धिः प्रत्यक्षा तस्य जायते ।   
  
  
त्रैलोक्यदर्शनविषये साक्षात्काररूपा धीरस्योदेति,   
साक्षात्कृताशेषविश्वोऽयं भवतीत्यर्थः ॥   
  
तथा ----   
  
  
आक्रामेत् सर्वलोकांश्च…  
  
  
स्ववशान् कुर्यात् ॥   
  
किं च ----   
  
  
…ईश्वरेण समो भवेत् ॥ १२-१४१ ॥   
  
  
देहस्थोऽपीश्वरभट्टारकतुल्यो भवति ॥ १४१ ॥   
  
इदं चास्येश्वरतुल्यत्वम्, यत् ----   
  
  
सोमार्कौ चक्षुषी स्यातां चक्रे वै धी रथस्य तु ।   
  
तन्मात्राणि हयास्तस्य मनः सारथिचोदितः ॥ १२-१४२ ॥   
  
अहङ्कारो भवेद्योद्धा गुणश्चास्य महाधनुः ।   
  
इन्द्रियाणि शरास्तस्य मृगो धर्मः प्रकीतीतः ॥ १२-१४३ ॥   
  
  
इहानुन्मिषितविवेकप्रज्ञः सत्त्वादिगुणबद्धः   
पुर्यष्टकाविष्टोऽहङ्काराधिष्ठितमनःप्रवतीतैरिन्द्रियैवीषयान  
अहरन्धर्माधर्माभ्यां बध्यते । यस्त्वीश्वराराधनात् प्राप्ततत्साम्यो   
योगीन्द्रः, स देहावस्थितोऽपि पुर्यष्टकं रथमिव   
वासनात्मकतन्मात्रकेण बहिः प्रवर्तमानं विवेचिकया धिया   
चक्ररूपया सम्यक् सञ्चार्यमाणमारूढो ग्रस्यमाने विषयग्रामे न   
कदाचित् पशुजनसुलभैर्धर्मादिविकल्पैः स्पर्शयत इति निस्त्रैगुण्यः   
पूर्णाहम्भावमयोऽयम् । शिष्टं काव्यमात्रम् ॥ १४३ ॥   
  
अतश्च ----   
  
  
एवं स क्रीडते योगी परमात्मनि (हृदि स्थिते)१ ।   
  
पुण्यपापैर्वर्तमान इच्छया परमेश्वरि ॥ १२-१४४ ॥   
  
  
एवं पूर्वोक्तनीत्या परमात्मनि हृत्स्थिते वर्तमानः ----   
  
  
शर्वज्ञः सर्वकर्ता च व्यापकः परमेश्वरः ।   
  
स एवाहं शैवधर्मा इति दार्ढ्याच्छिवोदयः ॥" (१०९)  
  
  
इति विज्ञानभैरवादिष्टनीत्या तदभेदविमर्शमयो योगी स इच्छया   
पुण्यपापैः क्रीडनप्रायैः क्रीडति, नास्य जातुचित् संस्पर्श इति   
यावत् ॥ १४४ ॥   
  
अथ तीव्रतमशक्तिपाताभावादेवमस्याभेदप्रतिपत्तिर्न प्ररोहति,   
तदापि धर्माधर्मबन्धप्रशमोपायमादिशति देवः कृपालुतया ----   
  
  
नाहं कर्ता न में बन्धः सर्वमीश्वरकारणम् ।   
  
मत्वा चेश्वरविज्ञानं सर्वकर्माणि सन्त्यजेत् ॥ १२-१४५ ॥   
  
  
इतिशब्दोऽध्याहार्यः ॥ १४५ ॥   
  
अतश्च ----   
  
  
धर्माधर्मस्य कर्तृत्वे प्रेरको हृदि संस्थितः ।   
  
  
सर्वस्य ॥   
  
यः ----   
  
  
तमहं शरणं प्राप्तो न में बन्धोऽस्ति कर्तृता ॥ १२-१४६ ॥   
  
सदाशिवोऽष्टभेदेन पूर्वबीजसमन्वितः ।   
  
ध्येयः पूर्वोक्तरूपेण तत्सिद्धिफलमिच्छता ॥ १२-१४७ ॥   
  
  
अष्टभेदेनेति सकलादिमूर्त्यष्टकेन युक्तः । पूर्वबीजं   
नवात्मसम्बन्धी हकारः । पूर्वोक्तेन भुवनाध्वनिरूपितेन रूपेण ।   
तत्सिद्धिफलं तत्समत्वावाप्तिः ॥ १४७ ॥   
  
एवं स्थूलमस्य ध्यानमुक्त्वा, सूक्ष्ममाह ----   
  
  
नादं वै व्यापकं ध्यायेदहोरात्रायनेषु च ।   
  
  
व्यापकमिति पूर्वोक्तघोषादिशब्दाष्टकव्याप्तिरूपत्वादेव   
कालाधिकारोक्तप्राणापानरूपस्यायनानां च   
दक्षिणोत्तरवाहरूपाणां व्यापकं सर्वेषां ध्वनिमयत्वात् । अत एव   
घण्टारवतुल्यात् स्थूलादैश्वरान्नादादयं विलक्षणः   
सर्वशब्दव्यापकः सूक्ष्मनादभेदः ॥   
  
ध्यानतश्चायम् ----   
  
  
दक्षिणोत्तरसङ्क्रान्त्या विषुवज्ज्ञस्य मोक्षदः ॥ १२-१४८ ॥   
  
  
दक्षिणोत्तरसङ्क्रान्तिपञ्चचषकान्ते पुटद्वयसमवाही यो यो   
विषुवत्सङ्क्रान्तिकालस्तत्र यो नादं जानात्युपलभते, तस्यायं   
मोक्षं ददाति ॥ १४८ ॥   
  
अस्य स्वरूपं दर्शयति ----   
  
  
वंशध्वनिसमप्रख्यः शान्तनादस्तु स स्मृतः ।   
  
सदाशिवः स विज्ञेयः…  
  
  
घोषादिविशेषरूपतोपशमात् शान्तः प्रोक्तस्थूलसदाशिवविलक्षणः   
॥   
  
अस्य च ----   
  
  
…ढ्यानात् सिद्धिफलं शृणु ॥ १२-१४९ ॥   
  
  
मासमात्रेण तेजस्वी वागीशस्तु द्वितीयके ।   
  
तृतीये पश्यते सिद्धान् दिव्यदृष्टिश्चतुर्थके ॥ १२-१५० ॥   
  
  
या तु वलीपलितनाशादिरूपा, सा ----   
  
  
सिद्धिस्तु मानुषे लोके वत्सरार्धे न संशयः ।   
  
  
किञ्च ----   
  
  
दिव्या सिद्धिस्तथाब्देन सायुज्यं तु द्वितीयके ॥ १२-१५१ ॥   
  
  
द्वितीयेऽब्दे सदाशिवैकात्म्यमित्येवं पदं भवति ॥ १५१ ॥   
  
सदाशिवपदे नामध्यानमुक्त्वा, सप्रयोगं बिन्दुध्यानमाह ----   
  
  
षण्मुखीकरणं कृत्वा ध्यायेद् देवं सदाशिवम् ।   
  
  
बिन्दुत्रयमित्यर्थः ॥   
  
  
अङ्गुष्ठाभ्यां श्रुती नेत्रे तर्जनीमध्यमाक्रमात् ॥ १२-१५२ ॥   
  
शेषाभ्यां वृणुयाद् घ्राणे षण्मुखे किल बद्धधीः ।   
  
  
तद्ध्यानाच्च ----   
  
  
दशधा वर्णरूपेण दृश्यते च सदाशिवः ॥ १२-१५३ ॥   
  
  
बिन्दुरूप इति, अर्थात् ॥ १५३ ॥   
  
  
सितं रक्तं च पीतं च कृष्णं हरितपिङ्गलम् ।   
  
नीलं चित्रकवर्णं तु स्फटिकाभं मनोरमम् ॥ १२-१५४ ॥   
  
  
स्फटिकाभं स्वच्छम्, मनोरमं तु  
  
"चन्द्रमण्डलसङ्काशम्" (१२-१५६)  
  
इत्यादिवक्ष्यमाणरूपमुपादेयम् ॥ १५४ ॥   
  
यदाह ----   
  
  
दृष्ट्वा सर्वाणि रूपाणि त्यजेत्तानि विचक्षणः ।   
  
एकमेव तु गृह्णीयादन्ये तु गुणरूपकाः ॥ १२-१५५ ॥   
  
  
विचक्षणस्तत्त्वज्ञानाभिनिविष्टः । एकमिति मनोरमम् । अन्य इति   
रूपविशेषाः । गुणरूपा अनुपादेयाः ॥ १५५ ॥   
  
तदेकमाह ----   
  
  
चन्द्रमण्डलसङ्काशं विद्युत्पुञ्जनिभेक्षणम् ।   
  
तारकाचलिताकारं बिन्दुमेवं विलक्षयेत् ॥ १२-१५६ ॥   
  
  
विद्युत्पुञ्जनिभमीक्षणं प्रकाशो यस्य । तारकायाश्चलितस्य   
चलनस्याकारो यस्य, स्फुरत्तारकातुल्यमिति यावत् ॥ १५६ ॥   
  
एवं सदाशिवस्य बिन्दोरीदृग्रूपम् । यस्त्वीश्वरतत्त्वगतः, सः ----   
  
  
निवृत्तिश्च प्रतिष्ठा च विद्या शान्तिस्तथैव च ।   
  
आभिः कलाभिः संयुक्तो ध्यातव्यो बिन्दुरीश्वरः ॥ १२-१५७ ॥   
  
  
अत एवैकादशबिन्दुस्वरूपप्रतिपादनावसरे ----   
  
"दशदैवतसंयुतः" (११-१०)  
  
इति ग्रन्थोऽस्माभिः सद्योजातादिदेवतापञ्चकम्, घण्टानादः,   
निवृत्त्यादिकलाचतुष्टयं च ध्येयं यदिह प्रतिपादितम्, तदाशयेन   
तत्र प्रतिपादितः ॥ १५७ ॥   
  
उपसंहरति ----   
  
  
बिन्दुध्यानं समाख्यातं…  
  
  
एश्वरं सादाशिवं च द्विविधमपीति यावत् ॥   
  
  
…शक्तिलक्षं निबोध मे ।   
  
  
शक्तिर्लक्षं लक्षणं येन, तादृशं ध्यानं बुध्यस्वेत्यर्थः ॥   
  
तदेवम् ----   
  
  
खं वीक्ष्य मीलिताक्षो यदुद्यद्भास्करसन्निभम् ॥ १२-१५८ ॥   
  
ईक्षते च महत्तेजः शक्तिः प्रभ्वीति सा स्मृता ।   
  
  
खमिति ब्रह्मरन्ध्रम् । प्रभ्वी नादान्तान्ते प्रभवनशीला ॥   
  
सा च तत्र ----   
  
  
पीता रक्ता तथा कृष्णा स्फटिकाभा मनोरमा ॥ १२-१५९ ॥   
  
द्रष्टव्या परमा शक्तिः…  
  
  
ज्ञानवशप्रकटीभूता ज्ञातव्या ॥   
  
ततश्च ----   
  
  
…टां दृष्ट्वा शिवतां व्रजेत् ।   
  
  
तत्पदोचिता परमशिवरूपा ॥   
  
अथ ----   
  
  
व्यापिनीं च ततश्चोर्ध्वे पञ्चरूपां विचिन्तयेत् ॥ १२-१६० ॥   
  
कारणैः स्वैः समोपेतां…  
  
  
व्याप्यादिभिः ॥   
  
तां च ----   
  
  
…ढ्यात्वा स्वच्छन्दतां व्रजेत् ।   
  
  
समनादिपदासादनयुक्त्येति, अर्थात् ॥   
  
अथ पूर्वनिर्णीतरूपां क्रमेण ----   
  
  
समनामुन्मनां चोक्तां ध्यायेद्युक्तेन चेतसा ॥ १२-१६१ ॥   
  
  
अत्र च शक्त्यादिशिवान्तध्याने नवात्मसम्बन्धी प्रणवो वाचकत्वेन   
पराम्रष्टव्यः । ध्यायेदिति स्वविमर्शबलेन विमृशेदिति यावत् ॥ १६१ ॥   
  
अतश्च ----   
  
  
ध्यानात् सिद्धिमवाप्नोति…  
  
  
ययाऽसौ ----   
  
  
…व्यापकः प्रभुरव्ययः ।   
  
  
समनाध्यानात् ----   
  
  
"तत्रारूढस्तु कुरुते शिवः" (१०-१२५८)  
  
  
इति यः पूर्वमुक्तो व्यापकादिरूपः शिवः, तद्रूपो भवतीत्यर्थः ॥   
  
उन्मनाध्यानात्तु ----   
  
  
ततश्चोर्ध्वे शिवः शान्तः…  
  
  
समनान्ताशेषविश्वप्रशमात् शान्तः परमशिव एव भवतीत्यर्थः ॥   
  
स च ----   
  
  
…पूर्वं वै कथितो मया ॥ १२-१६२ ॥   
  
  
"शिवस्योर्ध्वे शिवो ज्ञेयो यत्र युक्तो न जायते" (४-१९७)  
  
इत्यादौ, तथा ----   
  
श्थूलसूक्ष्मप्रभेदेन तदेकं संव्यवस्थितम्" (४-२९५)  
  
इत्याद्युद्देशेषु च ॥ १६२ ॥   
  
इहापि तत्स्वरूपं दर्शयितुमाह ----   
  
  
चक्षुषा यश्च दृश्येत वाचो वा यश्च गोचरः ।   
  
मनश्चिन्तयते यानि बुद्धिर्यानि व्यवस्यति ॥ १२-१६३ ॥   
  
अहङ्कृतानि यान्येव यच्च वेद्यतया स्थितम् ।   
  
यश्च नास्ति स तत्रैव त्वन्वेष्टव्यः प्रयत्नतः ॥ १२-१६४ ॥   
  
  
स इति चित्प्रकाशघनः परमशिवो भावाभावमये विश्वस्मिन्, त्रिजगति   
चित्प्रकाशैकात्म्येन प्रकाशमानोऽन्वेष्टव्यः प्रत्यभिज्ञेयः ----   
यथाऽयं सच्चिदात्मा प्रकाशो महेश्वरः, यत्प्रकाशाभेदेन   
विश्वमिदं प्रकाशते, प्रकाशबाह्यस्य कस्यापि प्रकाशनानुपपत्तेः,   
यस्त्वेवं विश्वप्रकाशात्मा स्वप्रकाशः प्रकाशः प्रकाशते, स   
एवाहमिति ॥   
  
एवंविधस्य च परतत्त्वैकतानहृदयस्य न देशाश्रमादिनियमः   
कोऽपीत्याह ----   
  
  
यत्र तत्र स्थितो देशे यत्र तत्राश्रमे रतः ।   
  
सुखासीनः संयतात्मा एकचित्तः समाहितः ॥ १२-१६५ ॥   
  
स्वच्छन्दं समनुस्मृत्य अभावं भावयेत् सदा ।   
  
  
सुखासीनो विदितवेद्यत्वात् प्राणायामाद्यायासरहितः ।   
संयतात्मेत्येकचित्तपदेन व्याख्यातः । समाहित इति व्युत्थानेऽपि   
परतत्त्वपरामर्शनिष्ठः । स्वच्छन्दं समनुस्मृत्येति   
विश्वाभासात्मचित्प्रकाशरूपत्वेन विमृश्य । अभावं भावयेदिति   
चित्प्रकाशव्यतिरिक्तं न किञ्चिदपि कदाप्यस्तीति प्रत्यभिजानीयात् ॥   
  
अतश्च ----   
  
  
भावनात्तस्य तत्त्वस्य तत्समश्चैव जायते ॥ १२-१६६ ॥   
  
  
देहावस्थायामपीति यावत् ॥ १६६ ॥   
  
युक्तं चैतत्, यस्मात् ----   
  
  
ये धर्मास्तस्य चाख्याताः पूर्वं ते वरवणीनि ।   
  
  
सर्वज्ञत्वादयः ॥   
  
  
तैस्तु धर्मैः समायुक्तो योगी वै भवति प्रिये ॥ १२-१६७ ॥   
  
स्वरूपरूपकध्यानं तत्त्वानां कथितं मया ।   
  
  
स्वरूपं कठिनत्वादि, रूपकं पीतत्वादि ॥   
  
अतश्च ----   
  
  
एवं ज्ञात्वा च ध्यात्वा च सिद्ध्यते मुच्यतेऽपि च ॥ १२-१६८ ॥   
  
  
सिद्धिरप्यत्रत्या मुक्तिपर्यवसायिन्येवेति शिवम् ॥ १६८ ॥   
  
  
समस्ततत्त्वविभवपूर्णस्फारप्रथात्मकः ।   
  
चिदानन्दघनः स्वात्मा स्वच्छन्दो जयति प्रभुः ॥ ॥   
  
  
इति श्रीस्वच्छन्दतन्त्रे   
श्रीमहामाहेश्वराचार्यवर्यश्रीक्षेमराजविरचितोद्द्योताख्यव्याख्योपेते  
द्वादशः पटलः ॥ १२ ॥   
  
  
  
  