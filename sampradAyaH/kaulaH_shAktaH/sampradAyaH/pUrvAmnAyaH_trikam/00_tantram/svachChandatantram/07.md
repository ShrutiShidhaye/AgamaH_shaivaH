+++
title = "०७"

+++
सप्तमः पटलः  
  
  
" स्वच्छन्दोद्योतः "  
  
सङ्कुचच्चित्स्फुरत्तात्मप्राणान्तर्येन भास्यते ।   
  
कालाध्वा विश्वभृद् भुक्तिमुक्त्यर्थं स जयत्यजः ॥   
  
"क्रियाकालांशयुक्तस्य" (६ । ९७) इति यदुपसंहृतं ततो विदितं   
क्रियास्वरूपमनूद्य, कालांशकं ज्ञातुं श्रीदेव्युवाच ----   
  
  
क्रिया ज्ञाता मया देव त्वत्प्रसादान्महेश्वर ।   
  
कालांशकं च देवेश कथयस्व प्रसारतः ॥ ७-१ ॥   
  
  
क्रिया पूजनादिसाधनान्ता । कालं च तत्तत्सिद्धिसाधनोचितमवसरम् ।   
अंशकं च ब्रह्मांशकविष्ण्वंशकादिरूपम् । प्रसारतः इति   
सबाह्याभ्यन्तरव्याप्त्या अभिधत्स्व । अत एव पूर्वं ----   
  
"कालं चैव समासतः" (१-९)  
  
इत्युक्त्योद्दिष्टमपि कालस्वरूपं तत्त्वतोऽज्ञात्वा पुनः प्रश्नितम् ॥ १   
॥   
  
श्रीभैरव उवाच ----   
  
  
कालो द्विधाऽत्र विज्ञेयः सौरश्चाध्यात्मिकः प्रिये ।   
  
  
कलयति जन्मस्थित्यादिविकारषट्केन परिच्छिनत्ति जगद्यः   
पारमेशक्रियाशक्तिस्पन्दात्मा कालः । द्विधा इत्येकरूपोऽपि   
बाह्याभ्यन्तरतया संस्थितः, अत्र इति नित्यनैमित्तिककाम्येषु सर्वेषु   
कर्मसु अङ्गतयाराधकैर्ज्ञातव्यः । सूरे भवः सौरः   
स्थूलोऽहोरात्राद्यात्मा, स एव त्वात्मनीति तदधिष्ठिते प्राणे,   
अध्यात्मे भव आध्यात्मिकः सूक्ष्मरूपः । तत्र शुभं कर्म   
सुवारसुदिनादौ कर्तव्यम् । तत्र चैहिकामुत्रिकफलसिद्ध्यर्थं   
दक्षिणायनोत्तरायणादिस्वरूपमवश्यं ज्ञातव्यम् ॥    
  
तदेतत्सर्वं बाह्यकालत एव ज्ञायत इत्याह ----   
  
  
सुवारकरणे लग्ने सुयोगे सुदिने प्रिये ॥ ७-२ ॥   
  
तेजोऽपचयराशौ तु…  
  
  
शोभनो वारश्चन्द्रतिथ्यादिग्रहनक्षयोगः, करणं च वव-वालव-  
कौलवतैतिलादिकं विष्टिवजीतं यत्र, सुदिने अरिक्ततिथौ, सुयोगे   
इत्यानन्दादियोगवति यो लग्नः स्वर्क्षादेरनुकूलः सूर्यसञ्चारापेक्षः   
प्रतिदिनं घटिकानियमेन मीनादि राश्युदयस्तत्र, तेजसोऽपचयराशौ   
मकरसङ्क्रान्तौ तदुपलक्षिते च तदुपचयराशौ कर्कटे   
आमुत्रिकैहिककर्मारम्भविषयेऽवश्यज्ञातव्यो यः कालः स एष सौर   
इति दूरेण सम्बन्धः । सुवारकरणमित्यादिप्रथमापाठस्तु स्पष्टः   
॥ २ ॥   
  
किं च ----   
  
…डक्षिणायनमुत्तरम् ।   
  
ग्रहणं चन्द्रसूर्याभ्यां कालश्च ऋतवस्तथा ॥ ७-३ ॥   
  
पक्षो मासश्च वेला विषुवद्राश्यन्तरं तथा ।   
  
पुण्यापुण्योदयो देवि…  
  
चन्द्रसूर्याभ्यामुपलक्षितं ग्रहणम् ।   
  
  
दक्षिणायनोत्तरायणवदैहिकपारलौकिकफलकर्मविषयम् । कालः   
चातुर्मास्यसञ्ज्ञः । ऋतवो वसन्ताद्या । पक्षः शुक्लः कृष्णश्च ।   
मासः चैत्रादिः । वेला तत्तद्ग्रहादिसञ्चाराश्रयः   
प्रविभक्तोऽहोरात्रविभागः । विषुवत् दिनमहनीशासाम्यात्म   
मेषतुलयोः सूर्यसङ्क्रान्तिकालः । राश्यन्तरम् इतराः सङ्क्रान्तयः   
। पुण्यकालो वैशाखशुक्लतृतीयादिः । अपुण्यकालो मलमासादिः ॥ ३   
॥   
  
तदेवमादिकं सर्वं तत्तत्कर्माङ्गतया उपयुज्यमानं यत्, स कालः --  
______________   
  
  
…षौर एष प्रकीतीतः ॥ ७-४ ॥   
  
  
बाह्य इति शेषः ॥ ४ ॥   
  
  
आध्यात्मिकं पुनर्देवि कथयामि निबोध मे ।   
  
  
पुन इति विशेषेण । ङिबोध मे" इत्युक्त्या परमोपादेयत्वं ध्वनति ॥   
  
तत्र ----   
  
  
षाट्कोशिकस्तु यो देहो भूततन्मात्रसंयुतः ॥ ७-५ ॥   
  
स मनोबुद्ध्यहङ्कारबुद्धिकर्मेन्द्रियैर्गुणैः ।   
  
सर्वतत्त्वैस्तथा देवैः समधिष्ठितविग्रहः ॥ ७-६ ॥   
  
तत्रात्मा प्रभुशक्तिश्च वायुर्वै नाडिभिश्चरन् ।   
  
  
स्थित इति शेषः । षट्कोशानि त्वक्मांसरक्तमज्जास्थिशुक्राणि । यो   
देहः, स कार्यकरणत्रयोविंशत्या सत्त्वादिभिर्गुणैः सर्वतत्त्वैश्च   
तदुपरिस्थितैनीयत्यादिभिः शिवतत्त्वान्तैः, तथा देवैर्ब्रह्मादिभिः   
कारणैः, सम्यग् व्याप्यव्यापकभावेन, अधिष्ठितः कृतावस्थितिः,   
विग्रहः स्वरूपं यस्य । आत्मा   
सङ्कुचितसंविद्रूपस्तत्तत्कर्मानुष्ठाता तत्फलभोक्ता च, प्रभोः   
स्वच्छन्दभैरवस्य, शक्तिः स्वातन्त्र्यात्मा मनःप्रसादा।वसरेषु   
भान्ती, वायुश्च नासिकापथवाही प्राणो   
नाडिभिर्वक्ष्यमाणाभिश्चरन् स्थितः । अयमत्राशयः ---- इह   
विश्वोत्तीर्णविश्वमयचिदानन्दसुन्दरः स्वतन्त्रभट्टारकः   
स्वस्वातन्त्र्यशक्त्या ----   
  
श्थूलसूक्ष्मस्वरूपेण स एकः संव्यवस्थितः" (४-२९५)  
  
इत्युक्तन्यायेन सदाशिवादिक्षित्यन्त विश्वमुन्मीलयेत् प्रथमं   
तदुल्लासनभित्तिं शून्यातिशून्यभूमिं स्वात्मदर्पणे । तत्र च   
चित्प्रकाशप्राधान्येन शून्यस्य गुणीभावात् शून्यातिशून्यभूः    
सदाशिवादिमन्त्रान्तशुद्धप्रमातृसङ्कोचप्रपञ्चोत्थापिका   
महामायाशब्दवाच्या उच्यते । यदा तु चित्प्रकाशगुणीभावात्   
शून्यमेव प्राधान्येन दर्शयति, तदैषा   
मायाशक्तिरशेषविज्ञानाकलप्रलयाकलसकलतत्प्रमेयसङ्कोच-  
प्रपञ्चप्रदशीकाऽभिधीयते । यश्च सङ्कोचस्तया प्रदर्श्यते, स एव   
शून्यप्रमाता निमग्नविमर्शशक्तिः । यदा चासौ   
व्यतिरिक्तमेयग्रहणायोन्मुखीभवति, तदा प्राणरूपतया स्फुरति,   
तथा स्फुरन्नपि कस्तूरिकाकणवत् तत्रापि तावत्यंशे   
सङ्कुचिताशेषविश्वात्मतया भाति तदभिप्रायेणैव च   
विततविततमूतीवैचित्र्यात्मा पूर्वं षड्विधाध्वविभागः   
प्राणस्थित इत्युक्तम् । इह चैकत्रैव प्राणोच्चारे नालिकातः प्रभृति   
षष्ट्यब्दोदयान्तम्, एकादशपटले च मानुषायुष्कालात् प्रभृति   
अनाश्रितान्तस्य विश्वस्य च   
आयुष्परिमाणमतिविततविततक्रियाशक्तिवैचित्र्यात्मकमस्ति, इति   
प्रतिपादयिष्यते । यद्यपि च   
प्राणभूमिकायामिवात्यन्तसङ्कुचितशरीराद्यात्मतायामपि   
परमेश्वरः पूर्णषट्त्रिंशत्तत्त्वस्फाररूप एव यथा प्रतिपादितम्,   
तथापि "प्राक् संवित्प्राणे परिणता" इति नीत्या प्राणरूपः परस्याः   
शक्तेरन्तरङ्गमधिष्ठानम्, तदवरोहक्रमेण   
भूतभावशरीरावतरणादिति   
समग्रप्राणप्रसरभित्तिभूतमध्यमप्राणभूमिकाध्यारोहक्रमेणैव   
परशक्तिपदानुप्रवेशावष्टम्भपूर्वमेव स्वच्छन्दीभैरवताऽवाप्यते   
महायोगिभिः, मितयोगिभिश्च तत्तदान्तरकालांशविश्रान्तिपूर्वं   
विधिमनुतिष्ठद्भिः सा सिद्धिरविघ्नेनासाद्यते । अत एव   
प्रतिपादितप्रतिपादयिष्यमाणैतच्छास्त्रनिदीष्टः   
संहितान्तरनिदीष्टोऽपि वा सर्व एवोपासादिक्रमो   
मध्यप्राणपथोच्चरन्मन्त्रप्रमुखमेव फलदो भवति, इत्याशयेनात्र   
पटले परमेश्वरस्याव्यात्मिककालस्वरूपप्रतिपादने महान् संरम्भः,   
इत्यलं तावदिहैवाधिकेन ॥ ६ ॥   
  
यद्यप्यात्मप्रभुशक्तिवायवः सर्वत्र देहस्थिताः तथापि   
प्राधान्याभिप्रायेण यथाक्रमम्म् ----   
  
  
नाभ्यधोमेढ्रकन्दे च स्थिता वै…  
  
  
नाभ्यन्तं प्रकृतितत्त्वस्य व्याप्तिरिति   
नाभावशेषनाडीचक्रभूतायां प्राधान्येनात्मा स्थितः,   
अधोमेढेर तु मध्यशक्तिः (कन्दे च वायुः) । एषां चात्र   
स्वरूपमवधानधनैरेव सम्यगुपलभ्यते न तु पशुभिः ।   
एवं स्थिते सत्यात्मविश्रान्तिपदात् ----   
  
  
…णाभिमध्यतः ॥ ७-७ ॥   
  
तस्माद्विनिर्गता नाड्यस्तिर्यगूर्ध्वमधः प्रिये ।   
  
  
अत एवोक्तमन्यत्र ----   
  
ङाभिचक्रे कायव्यूहज्ञानम् ।" (पा०यो० ३-२९)   
  
इति ।   
  
केचित्तु नाभिचक्रत इतिपाठं पूर्वत्रैव योजयित्वा, तस्मादित्यनेन   
कन्दपदं प्रत्यवमृष्टवन्तः ॥ ७ ॥   
  
तासां मध्यात् ----   
  
  
चक्रवत् संस्थितास्तत्र प्रधाना दश नाडयः ॥ ७-८ ॥   
  
  
तत्र इति नाभौ पद्मे । दश नाडीर्नामतो वक्ष्यति ॥ ८ ॥   
  
दशभ्यस्तु ----   
  
  
द्वासप्ततिसहस्राणि नाड्यस्ताभ्यो विनिर्गताः ।   
  
पुनवीनिर्गताश्चान्या आभ्योऽप्यन्याः पुनः पुनः ॥ ७-९ ॥   
  
  
विनिर्गता इत्यूर्ध्वमधस्तिर्यक् च प्रसृताः ॥ ९ ॥   
  
किमवधि निर्याताः इत्याह ----   
  
  
यावत्यो रोमकोट्यस्तु तावत्यो नाडयः स्मृताः ।   
  
  
अर्धचतस्रः कोटयः ॥   
  
अतश्च ----   
  
  
यथा पर्णं पलाशस्य व्याप्तं सर्वत्र तन्तुभिः ॥ ७-१० ॥   
  
शरीरं सर्वजन्तूनां तद्वद् व्याप्तं तु नाडिभिः ।   
  
  
इह "प्राक्संवित्प्राणे परिणता" इति स्थित्या निर्णीतनीत्या संवित्तिः   
शून्यभूमिकामाभास्य प्राणभूमिमाश्रितवती, तत्रापि   
पलाशपत्रमध्यशाखान्यायेन   
मध्यनाड्याश्रयमध्यमप्राणरूपतां श्रित्वादिक्रमवस्थिते, तत्रापि   
प्रधानना(द)डीदशकाश्रयप्राणादिप्रधानवायुरूपतामासाद्य   
पुरुषायुषमध्यसम्भव्यहः सङ्ख्याकानि षट्त्रिंशत्सहस्राणि   
बहिर्वाहानां प्राणनाडीनाम्, तावन्त्येव   
चान्तर्वाहानामपाननाडीनाम्, इत्युभयं द्वासप्ततिसहस्राणि   
प्रधानभूतानि भासितवती । तथा हि सति यावज्जीवं कर्तव्यत्वेन   
दीक्षितानां यन्नित्यकर्म भगवतस्वरूपानुसन्धानादि आम्नातम्   
तदुक्तव्याप्तितत्त्वविदा एकवारमनुष्ठीयमानमपि सर्वमेवानुष्ठितं   
भवति । यदुक्तं कक्ष्यास्तोत्रे ----   
  
"या अग्निहोत्राहुतयः सहस्रद्वासप्ततिः स्युः पुरुषायुषेण ।   
  
नाड्यंशयुक्त्या सकृदेव जुह्वत् सम्पादयेत्तास्तव मार्गविद्यः ॥"  
  
इति । किं च ----   
  
"मध्यप्राणनिविष्टहंसविसृता ये रोमकूपाश्रयाः  
  
प्राणाः सूक्ष्मविमर्शशालिवपुषः सार्धत्रिकोट्यात्मकाः ।   
  
तान्मन्त्रात्मतया विलोमयति यो निःशेषतत्त्वाश्रये  
  
देहेऽसाविह नादभैरवतनुः स्वच्छन्दनाथः परः ॥"  
  
इति ॥ १० ॥   
  
एताश्च नाड्यः ----   
  
  
मारुतापूरिताः सर्वा आत्मशक्तिचराः सदा ॥ ७-११ ॥   
  
  
आत्मा सङ्कुचितसंविद्रूपो ग्राहकः, शक्तिः प्राभवी   
विश्वाशेषपरस्फुरत्तात्मा, ताभ्यां हेतुभ्यां चरन्ति वैचित्र्येण   
प्रसरन्ति ॥ ११ ॥   
  
ताश्च ----   
  
  
पृथग् वृत्तिप्रभेदेन भिन्नाश्चारप्रभेदतः ।   
  
  
वृत्तयो व्यापाराः सूक्ष्मप्राणवाहात्मकचारप्रभेदहेतुकाः ॥   
  
अत एव ----   
  
  
चारवृत्तिप्रभेदेन सञ्ज्ञाभेदो वरानने ॥ ७-१२ ॥   
  
  
भवति ॥ १२ ॥   
  
अतश्च सञ्ज्ञाभेदात् ----   
  
  
नाडीनां चैव वायूनां भेदो ज्ञेयः सहस्रशः ।   
  
  
सार्धत्रिकोटिपर्यन्त इत्यर्थः ॥   
  
तत्र ----   
  
  
प्रधाना दश याः प्रोक्ता नाडयश्च वरानने ॥ ७-१३ ॥   
  
तासां मध्ये तु देवेशि वायवो ये व्यवस्थिताः ।   
  
  
मध्ये इत्यन्तः ॥ १३ ॥   
  
तेषाम् ----   
  
  
नाडीनां चैव वायूनां सञ्ज्ञावृत्तीनीबोध मे ॥ ७-१४ ॥   
  
  
वृत्तीर्व्यापारान् ॥ १४ ॥   
  
तत्र तावत्सञ्ज्ञा आह ----   
  
  
इडा च पिङ्गला चैव सुषुम्ना च तृतीयका ।   
  
गान्धारी हस्तिजिह्वा च पूषा चैव यशस्विनी ॥ ७-१५ ॥   
  
अलम्बुसा कुहूश्चैव शङ्खिनी दशमी स्मृता ।   
  
  
आसां व्यापारमाह ----   
  
  
एताः प्राणवहाः प्रोक्ताः प्रधाना दश नाडयः ॥ ७-१६ ॥   
  
  
प्राणं प्राणनारूपं सामान्यं   
वक्ष्यमाणप्राणापानादिसञ्ज्ञाभेदाद् दशविधं यथाक्रमं वहन्ति   
॥ १६ ॥   
  
वायूनां सञ्ज्ञाभेदमाह ----   
  
  
प्राणोऽपानः समानश्च उदानो व्यान एव च ।   
  
नागः कूर्मोऽथ कृकरो देवदत्तो धनञ्जयः ॥ ७-१७ ॥   
  
  
एषां वृत्तिभेदम् ----   
  
"जल्पितं हसितं गीतं नृत्तं युद्धगतिः कलाः ।   
  
शिल्पं च सर्वकर्माणि प्राणस्येदं विचेष्टितम् ॥" (७-३०६)  
  
  
इत्यादिना पटलान्ते वितत्य वक्ष्यति ॥ १७ ॥   
  
  
एते च ----   
  
  
वायवो नाडयश्चैव चक्रवत् संस्थिताः प्रिये ।   
  
  
नाभिमध्यं परिवृत्येत्यर्थः ॥   
  
  
तासु सञ्चरतः सिद्धिं योगं चैव वरानने ॥ ७-१८ ॥   
  
  
सञ्चरतीति सञ्चरन् तं वायुमधिष्ठाय, तत्तदुचितां सिद्धिं   
चित्तैकाग्र्येण योगं च प्राप्नुयात् ॥   
  
  
जपतश्च वरारोहे जपसिद्धिमवाप्नुयात् ।   
  
  
तासु सञ्चरतः इत्यनुवर्तते । जपाज्जपतः ॥   
  
आसामपि ----   
  
  
दशानां तु परं देवि नाडीत्रयमुदाहृतम् ॥ ७-१९ ॥   
  
बिन्दुनादात्मके द्वे वै मध्ये शक्त्यात्मिका स्मृता ।   
  
  
बिन्दुर्ज्ञानशक्तिप्रधानः प्राणस्तदात्मिका पिङ्गला दक्षनाडी ।   
नादः क्रियाशक्तिप्रधानोऽपानस्तदात्मिका इडा वामनाडी ।   
तयोर्मध्ये सुषुम्नाख्या परेच्छाशक्तिस्फुरत्तारूपा ॥ १९ ॥   
  
तिस्र एताः ----   
  
  
हृच्चक्रे तु समाख्याताः साधकानां हितावहाः ॥ ७-२० ॥   
  
  
हृत्पद्ममध्यकणीकायां सम्यगनुप्रवेशेन आ समन्तात् ख्याताः   
सत्यः साधकानां त्रिविधसिद्धिप्रदाः ॥ २० ॥   
  
  
एवं स्थिते ----   
  
  
प्राणो वै चरते तासु अहोरात्रविभागतः ।   
  
  
प्राणः प्राणनात्मा सामान्यरूपः । अहोरात्रशब्दः   
पक्षमासाब्दोपलक्षकः ॥   
  
यथा ----   
  
  
तथा ते कथयिष्यामि प्रविभज्य यथास्फुटम् ॥ ७-२१ ॥   
  
  
अत्र पीठिकाबन्धं तावत् करोति ----   
  
  
प्रभुशक्तिसमाकृष्टा मरुत्प्राणात्मसंस्थिताः ।   
  
त्रय एतेऽविभागेन सञ्चरन्ते समन्ततः ॥ ७-२२ ॥   
  
  
मरुत् प्राणनात्मा सामान्यः, प्राणस्तु दक्षवाममध्यादिवाही   
प्राणापानोदानाद्याख्याविशिष्टः, आत्मा सङ्कुचितचिदात्मा ।   
तद्रूपतया संस्थितास्त्रय एते पदार्थाः, प्रभोः शिवस्य, शक्त्या   
समाकृष्टा इति शून्यपदावभासपुरःसरं प्राणनाभूमिमुल्लास्य   
प्राणापानादिविशेषपदवीमुट्टङ्क्य भोगसाम्मुख्येन प्रवतीताः,   
अविभागेन सञ्चरन्ते नानादेहभूमीः श्रयन्ति ॥ २२ ॥   
  
त्रिष्वेषु मध्ये यो मरुदुक्तः, सः ----   
  
  
अध ऊर्ध्वं वहेद्यस्मात् सर्वनाडीः प्रवाहयन् ।   
  
  
ततोऽस्य ----   
  
  
वृत्तिसञ्ज्ञाप्रभेदेन वर्णरूपाण्यनेकधा ॥ ७-२३ ॥   
  
  
वृत्तिर्बहिर्वहनान्तर्वहनादिव्यापारस्ततो यः   
प्राणापानसमानादिसञ्ज्ञाभेदस्तेन,   
द्वादशषोडशादिस्वरभेदभिन्नास्तद्गर्भीकृतव्यञ्जनात्मानश्च   
वर्णाः, तत्तदनुभवात्मकानि च रूपाणि, अनेकधा भवन्ति । अत्र   
चागमान्तरोक्त्या गर्भीकृतव्यञ्जनः स्वरोदयरूपः   
पञ्चाशद्वर्णोदयात्मा अष्टवर्गोदयस्वरूपो वा वर्णोदयोऽस्ति । स   
त्विह नोक्तः केवलं वर्णशब्देन सूचितः ॥ २३ ॥   
  
तदत्र ----   
  
  
द्वासप्ततिसहस्रेभ्यो जायन्ते दश वै प्रिये ।   
  
  
ये दश प्राणादयस्ते द्वासप्ततिसहस्रेभ्यो द्वासप्ततिसहस्रनिमित्तं   
जायन्ते, तत्प्रपञ्चव्याप्तिं श्रयन्तीत्यर्थः ॥   
  
  
ततोऽपि प्रागुक्ताध्युष्टकोट्यात्मतां प्राणः श्रयतीत्याह ----   
  
  
कोटिधातो वरारोहे स एकः संव्यवस्थितः ॥ ७-२४ ॥   
  
  
स च ----   
  
  
प्राणापानमयः प्राणो विसर्गापूरणं प्रति ।   
  
  
"हकारस्तु स्मृतः प्राणः" (४ । २५७)  
  
इति यः पूर्वमेवाशेषवाच्यवाचकाविभागविमर्शमयो हलाकृतिः   
प्राण उक्तः, स एव स्वातन्त्र्यावभासितसङ्कोचावभासपुरःसरं   
निर्णीतावरोहक्रमेण प्रकृतं रूपं यस्य प्राणनरूपस्य   
सामान्यप्राणस्यः, स विसर्गापूरणं प्रतीति सर्वैरेव सुषिरमार्गाद्   
बहिस्तत्तद्भावावभाससृष्टिरूपविसर्गार्थं तदवभासपुरःसरं   
प्रवेशयुक्त्या तदाहरणेनान्तरापूरणार्थं प्रकर्षेण अननाद्   
ध्वननादर्थजिघृक्षाग्रहणविश्रान्तिदशोचिताद्विमर्शात् प्राण   
इत्यर्थः ॥   
  
एतदेव स्फुटयति ----   
  
  
नित्यमापूरयन्नेव प्राणिनामुरसि स्थितः ॥ ७-२५ ॥   
  
प्राणनं कुरुते यस्मात् तस्मात् प्राणः प्रकीतीतः ।   
  
  
सर्वदेहगतोऽप्ययं प्राणिनामुरसि स्फुटमुपलभ्यमानत्वेनावस्थितो   
नित्यमापूरयन्, अर्थात् प्राणिनोऽर्थांश्च प्रवेशनिर्गमाभ्यां   
प्राणनं विमर्शमयं जीवनं कुरुते, तस्मादयं प्राण उक्तः ॥ २५   
॥   
  
यदर्थमियान् पीठिकाबन्धः कृतस्तदेवानुबध्नन्नाह ----   
  
  
अहोरात्रगतिं प्राणे अधुना कथयमि ते ॥ ७-२६ ॥   
  
  
गतिं ज्ञप्तिं प्रसरणं च ॥   
  
तत्र ----   
  
  
तुटयः षोडश प्राणे पूर्वं हि कथिता मया ।   
  
बाह्येनैव तु कालेन ते लवाः परिकीतीताः ॥ ७-२७ ॥   
  
  
याः पूर्वं चतुर्थपटले सपादद्व्यङ्गुलोदयपरिमाणाः षोडश   
तुटय उक्ता ताः ----   
  
"मानुषाक्षिनिमेषस्य अष्टमांशः क्षणः स्मृतः ।   
  
क्षणद्वयं तुटिर्ज्ञेया तद्द्वयं तु लवः स्मृतः ॥" (११-२०१)  
  
इत्येकादशपटलवक्ष्यमाणेन बाह्येन कालेन ते लवा लवशब्दाख्याः   
कालावयवाः । एवं च प्राणीया तुटिर्बाह्यतुटिश्चान्यैव, न तु   
शब्दसाम्यादत्र भ्रमितव्यम् । प्राणीया तुटिर्बाह्यो लवः, बाह्या   
तुटिः प्राणीयं तुट्यर्धं पर्यवस्यति । इत्थं च बाह्यः क्षणः   
प्राणीयतुटेस्तुर्य्ॐऽशः, इति मन्तव्यम् । अनेनैव च क्रमेण   
आन्तरप्राणापानोदयरूपो यः सन्ध्याकालं विना   
त्रिंशत्तुटिकोऽहोरात्रः, स एव ----   
  
"लवद्वयं निमेषस्तु ज्ञातव्यो गणितक्रमात् ।   
  
दश पञ्च निमेषास्तु काष्ठा चैव प्रकीतीता ॥" (११-२०२)  
  
इत्येकादशपटलव्यवस्थयैव काष्ठाभिधानः कालावयवः ।   
यदिहैवाग्रे वक्ष्यति ----   
  
"आध्यात्मिकाहोरात्रेण बाह्ये काष्ठा विधीयते" (७-५०)  
  
इति ॥ २७ ॥   
  
इह तु ----   
  
  
ताभिश्चतसृभिर्देवि प्राणे यामो विधीयते ।   
  
  
ताभिरिति तुटिभिः, बहिर्वदन्तरपि दिनचतुर्भागो यामः प्रहरः ॥   
  
  
तैरेव प्रहरैर्देवि चतुभीस्तु दिनं भवेत् ॥ ७-२८ ॥   
  
  
एवं निर्गमक्रमवत् प्रवेशक्रमेणापि तथैव--  
  
  
रात्रिश्चतुभीवीज्ञेया…  
  
  
तदित्थं सङ्कलय्य ----   
  
  
…ऽहोरात्रस्त्वतोऽष्टभिः ।   
  
  
पारमेशशक्तिनियमितसूर्योदयादिस्थित्या यथा बहिदीननिशाविभागः,   
तथान्तरपि प्राणसूर्योदयादिस्थित्या योगिनः   
प्रतिदिनादिसाध्यकार्यविवक्षया, इत्युक्तप्रायम् ॥   
  
यथास्य प्राणस्य बहिरन्तर्वाहितानैयत्यम्, तथोपपादयति ----   
  
  
शिवो धर्मेण हंसस्तु सूर्यो हंसः प्रभान्वितः ॥ ७-२९ ॥   
  
आत्मा वै हम्स इत्युक्तः प्राणो हंससमन्वितः ।   
  
  
यः पूर्वं चिदानन्दघनः शिव उक्तः, स धर्मेण स्वातन्त्र्यात्मना   
स्वभावेन, हम्स इति हानसमादानधर्मा विश्वसर्गसंहारकारी,   
शिवत्वादेव पञ्चविधं कृत्यं हानसमादानसतत्त्वं करोति । यथा   
चासौ, तथा तदीयज्ञानशक्तिमयः सूर्योऽपि, प्रभया प्रकाशेन,   
अन्वितः सन् रसविसर्गादानक्रमेण हानसमादानधर्मा हंसः ।   
यतश्च निर्णीतनीत्या शिव एव स्वातन्त्र्यावभासितसङ्कुचितचिद्रूप   
आत्मा, ततः सोऽपि करणोन्मीलननिमीलनादिक्रमेण हानसमादानधर्मा  
हम्स इत्युक्त इति ।   
  
"अनेनैव तु योगेन हंसः पुरुष" (४-२६०)  
  
इत्यत्र योजनिकाग्रन्थे इत्थं स एव प्राणः प्राणभूमिकामाश्रितोऽपि   
बहिरन्तश्च हानसमादाने कुर्वन् हम्स एव । यतः स एवायं सूर्य   
आत्मा प्राणश्च हंसेन अनाहतात्मकनिष्कलभट्टारकेण शिवरूपेण   
सम्यगन्वितः । स एव ह्यवरोहक्रमेण प्राणान्तं पदमाश्रित्य   
बहिरन्तर्गमागमौ कुर्वन् सर्गसंहारकृत् । अत   
एवैतत्पदपरिशीलनाभ्यासेनैव झगिति परमशिवतामाविशन्ति   
महायोगिनः । प्रसङ्गादत्र रहस्यार्थः कटाक्षितः ॥ २९ ॥   
  
प्रकृतं तु ----   
  
  
तस्योदयात् कलेत् कालः…  
  
  
तस्य प्राणस्य, उदयात् प्रभृति जन्मादिविकारषट्कक्रमेण, कालो   
भूतवर्तमानादिभेदेन वहन् विश्वं जगत् कलयति । कलेत् इत्यैशः   
पाठः ॥   
  
अत्र चोक्ताहोरात्ररूपे प्राणचारे ----   
  
  
…ग्रहाणामुदयो भवेत् ॥ ७-३० ॥   
  
  
स चादूर एव व्यक्तीभविष्यति ॥   
  
किं च ----   
  
  
ऋक्षाणि राशयश्चैव तारास्त्वंशास्तथैव च ।   
  
प्राणे वै उदयन्त्येते अहोरात्रेण सुव्रते ॥ ७-३१ ॥   
  
  
बाह्यदिनगतनक्षत्रानुसारं प्राथम्यं परिकल्प्य, प्राणापानवाहे   
सप्तविंशतिधा विभक्ते प्रमाणे, अश्विन्यादिनक्षत्राणां   
तदधिष्ठातॄणां   
मेषादिराशीनामनुकूलाननुकूलजन्मादिताराणां   
त्रिभागनवभागादिकलनया च राश्यंशानां बाह्य इव   
प्राणीयेऽप्यहोरात्रोदयोऽस्ति ॥ ३१ ॥   
  
अथ ----   
  
  
अहोरात्रोदयस्यैव विभागं कथयामि ते ।   
  
हृदयोर्ध्वे तु कण्ठाधो यावद्वै प्रवहेत् प्रिये ॥ ७-३२ ॥   
  
अङ्गुलेन विहीने तु प्रथमः प्रहरः स्मृतः ।   
  
  
"तुटिभिश्चतसृभिर्यामः" इति यत् प्रागुक्तम्,   
तत्तुटिचतुष्टयवाहिकालापेक्षम् । इदं तु देशापेक्षमिति न   
पौनरुक्त्यम् । हृदयात् कण्ठान्तं पूर्वं दशाङ्गुलमेकाङ्गुलहान्या   
नवाङ्गुलं भवति ॥ ३२ ॥   
  
ततोऽपि ----   
  
  
द्वितीय ऊर्ध्वे विज्ञेयो मध्याह्नस्तालुमध्यतः ॥ ७-३३ ॥   
  
  
अत्रापि नवाङ्गुलतैव, यो द्वितीयः स एव तालुमध्ये मध्याह्नः ॥ ३३ ॥   
  
अत्र विश्रान्तस्यानुष्ठानफलमाह ----   
  
  
अत्र होमो जपो ध्यानं कृतं वै मोक्षदं भवेत् ।   
  
  
अथ ----   
  
  
नासाग्र्यत्र्यङ्गुलोर्ध्वे तु यावत् प्राप्तस्तु सुव्रते ॥ ७-३४ ॥   
  
प्रहरस्तु तृतीयोऽसौ भवेद् वै वरवणीनि ।   
  
  
नासाग्र्यस्य भ्रूमध्यस्य, त्र्यङ्गुलमूर्ध्वं ललाटम्, आकण्ठं   
चतुरङ्गुलात्तालुनो भ्रूमध्यं द्व्यङ्गुलमिति तदूर्ध्वं त्र्यङ्गुलमुक्तम्   
॥ ३४ ॥   
  
तदुपरि ----   
  
  
शक्त्यन्ते च चतुर्थस्तु प्रहरः…  
  
  
शक्त्यन्ते द्वादशान्ते ॥   
  
एतावदन्तम् ----   
  
  
…ऽहः प्रकीतीतम् ॥ ७-३५ ॥   
  
  
आन्तरम् ॥ ३५ ॥   
  
तत्र च ----   
  
  
चतुर्थान्ते तु देवेशि प्राणसूर्यः सदास्तगः ।   
  
  
सदा इति यदा यदा चतुर्थप्रहरस्यान्तो भवति, तदा प्राण एव   
अहोरात्रविभागहेतुत्वात् सूर्योऽस्तमेति ॥   
  
किं च ----   
  
  
ततोऽस्तमयसन्ध्यात्र तुट्यर्धं तु भवेत् प्रिये ॥ ७-३६ ॥   
  
  
तत इति तं चतुर्थान्तमवलम्ब्य,   
प्राणनिविवृत्सापानोल्लिलसिषासामरस्यात्मतया   
गुणीभूतवाहत्वेनोन्मज्जच्छक्तितद्वत्प्रकाशावेशविश्रान्तिरूपार्ध-  
तुटिकला अस्तमयसन्ध्या ॥ ३६ ॥   
  
अत्र च सन्ध्यायां प्राणसूर्यः ----   
  
  
तत्कालं तु विलम्ब्यैवं पुनश्चाधः प्रवर्तते ।   
  
  
तत्कालं तुट्यर्धम्, सङ्घट्टपदे विश्रम्य, एवम् इत्यारोहक्रमेणैव,   
पुनश्च इति पुनःपुनः, अधः प्रवर्तते अपानचन्द्रीभूय   
हृदन्तमवरोहति ॥   
  
तदाह ----   
  
  
स च चन्द्रोदयो देवि रजनी च विधीयते ॥ ७-३७ ॥   
  
  
सूर्य एव प्रभासङ्क्रमणयुक्त्या चन्द्र इति कालज्ञाः ॥ ३७ ॥   
  
रात्रावपि प्रहरक्रमः प्राग्वन्नवाङ्गुलस्थित्या   
अपानचन्द्रसञ्चारक्रमेणेत्यतिदिशति ----   
  
  
पूर्वोक्तक्रमयोगेन यामेष्वेवं चरत्यसौ ।   
  
  
अत्र सन्ध्याविश्रान्त्यनन्तरं दिनचतुर्थप्रहरोदयस्थानान्तमाद्यः   
प्रहरः ॥   
  
ततः ----   
  
  
तालुके चार्धरात्रस्तु पुनरेवं विधीयते ॥ ७-३८ ॥   
  
  
पुनरेवम् इत्यवरोहक्रमेण नवाङ्गुलस्थित्यैवेत्यर्थः । अत्र होमादि   
सिद्धिदमित्यर्थलब्धमेतत् । किं च ---- पुनरेवं विधीयत इति पुनरपि   
नवाङ्गुलस्थित्या कण्ठाधोऽङ्गुलान्ते तृतीयो रात्रियाम इत्यर्थः ॥   
३८ ॥   
  
ततोऽपि ----   
  
  
हृत्पद्मं तु यदा प्राप्तः प्रभातसमयस्तदा ।   
  
  
तत्रापि ----   
  
  
तुट्यर्धं तु वरारोहे पूर्वसन्ध्या भवेत्ततः ॥ ७-३९ ॥   
  
  
एतत् पूर्ववद् व्याख्येयम् । पूर्वत्वमत्र सन्ध्यायास्तदनन्तरं   
प्राणसूर्योदयात्मकदिनप्रारम्भात् ॥   
  
यदाह ----   
  
  
तस्मात् समुदयश्चैव सूर्यस्य स भवेत् पुनः ।   
  
  
सूर्यः प्राणः ॥   
  
उदेत्य च ----   
  
  
पूर्ववत् क्रमयोगेन च चरेद्धि सदा शुभे ॥ ७-४० ॥   
  
  
शुभे इत्यामन्त्रणम् ॥ ४० ॥   
  
अत्रैव ----   
  
  
वासरे तु चरेत् सूर्यो धारायां सञ्चरेच्छशी ।   
  
  
प्राण एव सूर्यः अपानस्तु चन्द्रः । अथ च सूर्य इन्द्रियवर्गो वासरे   
प्राणोदये चरति समुल्लस्य बाह्यं प्रकाशयति । धारायां   
निशायामपानोदये शशी मेयग्रामरूपः चरेत् प्रमाणप्रकाशमाविश्य   
प्रमात्रैकात्म्यमेति ॥   
  
तदित्थमहोरात्रमध्ये ----   
  
  
चन्द्रसूर्योदयो ह्येष मया ते परिकीतीतः ॥ ७-४१ ॥   
  
  
साधकानां सौम्येतरसिद्ध्यर्थमत्रैव मध्ये सूरोदयोक्तवद्   
ग्रहपञ्चकोदयक्रमं दर्शयति ----   
  
  
भौमाद्याश्च ग्रहा ह्येवं चरन्ति प्रविभागशः ।   
  
  
यथा सदा बहिरन्तश्च दिननिशयोः सूर्यसोमौ चरतः, तथा सदैव   
पञ्चधा पञ्चधा विभक्तयोस्तयोः भौमाद्याः सौरान्ताः पञ्च   
विभागक्रमेण चरन्ति, तेन च क्रूरसौम्यसिद्ध्यङ्गं भवन्ति ॥   
  
अथ बाह्यवेलावारानुसारमहनि निशायां चान्तरपि ग्रहसप्तकोदयं   
गारुडादिशास्त्रदृष्टन्यायेन दर्शयति ----   
  
  
प्राणे चाप्युदयन्त्येते प्रहरे प्रहरे प्रिये ॥ ७-४२ ॥   
  
वेला वारो भवेद्यस्य स चरेत् प्रहरद्वयम् ।   
  
  
यस्य ग्रहस्य बहिर्वारः, स प्रथमे प्रहरे बहिरिव अन्तरप्युदेति । ततो   
दिने षट्परिवर्तनक्रमेण अर्धेऽर्धे प्रहरे तदन्ये, यावदन्त्ये   
तद्दिनार्धप्रहरे स एव । तदुत्तरेष्वसरेषु क्रमेण   
पञ्चपरिवृत्तिक्रमेणान्ये, यावदन्त्ये तन्निशार्धप्रहरे स एव ।   
एवमेकैकस्य ग्रहस्य दिनेऽर्धप्रहरं रात्रावर्धप्रहरं चोदयः ।   
वारभागिनस्तु द्विगुणमिति स्थितेऽहोरात्रमेलनया वारभागिनः   
प्रहरद्वयम्, तदन्येषां तु प्रहरमुदयो भवति । तदुक्तं श्रीतोतुले --  
______________   
  
"प्रहरार्धभुजः सर्वेऽहोरात्रं च चरन्ति ते ।" इति ।   
  
संहितासारेऽपि ----   
  
"णिसिवासर दुपहरेणा आभुञ्जन्ति गहपराहणा ।   
  
जस्स दिनं से वारो विणिवत्तई राणिव अणा ते ।   
  
कमपरिवत्तेण दिणरतिं भुञ्जन्ति बाणपरिवत्ते ॥   
  
इति ॥ ४२ ॥   
  
अत्रैव मध्ये ----   
  
  
राहुश्चरति सोमेन केतुश्चरति भास्वता ॥ ७-४३ ॥   
  
  
अहेत्यर्थः । तेन तच्चार एव तयोश्चारः । न तु ग्रहान्तरवद्   
व्यतिरिक्तः ॥ ४३ ॥   
  
किं च ----   
  
  
ये ग्रहास्ते च वै नागा लोकपालाष्टकं च ते ।   
  
मूर्तयश्चैव ते चाष्टावष्टौ ते च गणेश्वराः ॥ ७-४४ ॥   
  
ते च पञ्चाष्टका रुद्रास्तथा योगाष्टकाः परे ।   
  
अनन्तादिशिखण्ड्यन्तास्ते च विद्येश्वराष्टकाः ॥ ७-४५ ॥   
  
सकलाद्यानि तत्त्वानि स्थितानि परतस्त्विह ।   
  
पूर्वोक्ता भैरवाश्चाष्टौ सर्वे ते च व्यवस्थिताः ॥ ७-४६ ॥   
  
  
ग्रहा आदित्यादयः सौरान्ता यथाक्रममनन्तवासुकितक्षककार्कोट-  
पद्ममहापद्मशङ्खपालनागाः, राहुस्तु कुलिकः । तदुक्तम् ----   
  
"इनस्त्वनन्त इत्युक्तः सोमो वासुकिरुच्यते ।   
  
तक्षकः कुज इत्युक्तः कार्कोटः सोमजो भवेत् ॥   
  
सरोजो गुरुराख्यातो महाब्जः शुक्र उच्यते ।   
  
शङ्खो मन्दगतिर्ज्ञेयः सप्त नागा ग्रहाः क्रमात् ॥   
  
अष्टमः कुलिको नाम राहुः क्रूरग्रहो भवेत् ।"   
  
  
इति ।   
  
यश्च श्रीतोतुले ----   
  
"रवेः षोडश मध्यात्तु चतुरोऽन्ताच्च भार्गवात् ।   
  
चषकौ द्वौ बुधस्यादौं सोमस्याष्टौ तु मध्यतः ॥   
  
सौरस्यान्ताच्चतुः षष्टिं मध्यतश्चषक गुरोः ।   
  
द्वात्रिंशतं कुजस्यान्ताद् भुङ्क्ते षट्परिवर्ततः ॥"  
  
इति चषकसङ्ख्यया कुलिककाल उक्तः, सोऽत्रात्यन्तसूक्ष्मे प्राणचारे   
दुर्लक्ष्य एवेत्यविचार्य एव । एवं पुÁभोगाय   
दिनार्धप्रहरानधितिष्ठतां ग्रहाणां नागैरधिष्ठितत्वम्,   
नागानां तूक्तक्रमस्थितिभिर्लोकपालैरिन्द्रादिभिः । इन्द्राद्या   
मूतीभिरिति   
क्षित्यादिमूर्त्यधिष्ठातृशर्वरुद्रभवादिभिर्मूतीश्वरैः,  
ते च चण्डनन्द्यादिभिः प्रागुक्तैर्गणेशैः, तेऽपि गुह्यातिगुह्यपवित्र  
स्थाण्वाद्यैः पञ्चभिरष्टकैः क्रमात् क्रममधिष्ठिताः ।   
तेऽप्यकृतादिना योगाष्टकेन व्याप्ताः । योगाष्टकादपि परे ये   
प्रकृतिस्थाः क्रोधाद्या, मायास्था मण्डलिप्रभृतयस्तैर्व्याप्ताः,   
तेऽपि विद्यातत्त्वगतैरनन्तादिभिः, विद्येश्वरा अपि सकलाद्यैरिति   
सदाशिवपरिवारभूतैः   
  
शकलो निष्कलः शून्यः कलाढ्य… ।" (१०-११९४)  
  
इति वक्ष्यमाणैरष्टभिः, यद्वा सकलः सदाशिव आद्यो   
येषामूर्ध्ववतीबिन्द्वीशब्रह्माव्यापिव्योमानन्तानाथानाश्रितानाम्,   
तैस्तत्त्वैरित्यभेदभूमिस्पर्शात् पारमाथीकैर्देवैः ।   
तेऽप्यौन्मनसपदव्याप्त्यवस्थितश्रीस्वच्छन्दनाथपरिवारत्वात्   
तदधिष्ठितैः कपालीशादिभिर्भैरवैरधिष्ठिताः । तदाह ----   
सर्व एवैते तेषु प्राणीयाहोरात्रार्धप्रहरेषु व्यवस्थिताः । अत्र   
चाद्यार्धप्रहरक्रमेणैव इन्द्रादीनां दिने रात्रौ च द्वितुटिक उदयः,   
न तु षट्परिवृत्त्याद्यवस्थितग्रहस्थित्या, ग्रहाणां   
सप्तानामष्टकैः सह सङ्गत्ययोगात् ।   
व्यवस्थितिश्चैषामभेदव्याप्तिः, अत एवात्र सामानाधिकरण्येनोक्तिः   
कृता । एवं च परभैरवस्फारमयत्वमेव प्राणे पर्यवसितम् । अतो   
यदस्माभिः प्राणभूमिकायामहोरात्रक्रमेण व्याप्तिप्रदर्शनं   
पूर्वं कृतम्, तदुत्सूत्रं न मन्तव्यम् । इत्थं च सर्वमिदं   
परमेश्वराद्वयमेवेत्यत्र ज्ञानादेव ज्ञानिनां जीवन्मुक्तिः   
करतलगतेव, साधकानां तु   
तत्तद्भुवनेश्वरादिव्याप्ततत्पदानुसारेणापि   
महाव्याप्त्यनुसन्धानाविघ्नेनैव तत्तत्सिद्ध्युदयो भवति, इति   
प्रतिपादितं भवति ॥ ४६ ॥   
  
तदुक्तमेवार्थमनुबध्नाति ----   
  
  
ग्रहादीन् समधिष्ठाय सर्वेषूदयकारकाः ।   
  
  
सर्वे एवैते लोकपालाद्या भैरवान्ताः, सर्वेषु दिनरात्रिप्रहरेषु   
उदयं कुर्वन्ति । कथम् ? ग्रहादीनिति तत्तदर्धप्रहरेषु पर्यायेण   
प्राप्तवारान् सूर्यादिग्रहान्, आदिशब्दादनन्तादिनागांश्च   
सम्यगभेदेनाधिष्ठाय ॥   
  
किं च ----   
  
  
राशिभिः सह नक्षत्रैस्त उद्यन्ति अहनीशम् ॥ ७-४७ ॥   
  
  
हृदयात् प्रभृति द्वादशान्तं यावत् प्रत्यङ्गुलषट्कं राशिः, इति   
स्थित्या मकरादयो मिथुनान्ताः षड्राशयः, तदधिष्ठितानि च   
नक्षत्राणि तदनुसारेणैव प्रत्यंशमपि तत्र उद्यन्ति, तथैव च   
द्वादशान्ताद्धृदयं यावत् कर्कटाद्या धन्व्यन्ताः ॥ ४७ ॥   
  
अत्रैवाभिजिदुदयमाह ----   
  
  
मध्याह्ने चार्धरात्रे च उदयोऽभिजितो भवेत् ।   
  
  
तालुनीत्यर्थः । अभिजयति सर्वान् विघ्नान् इत्यभिजिद् नक्षत्रविशेषः   
॥   
  
अतश्च ----   
  
  
अभीप्सितं फलं तत्र साधकानां भवेदिह ॥ ७-४८ ॥   
  
  
इह इति पारमेश्वरेषु शास्त्रेषु, उक्तं यद् भोगमोक्षाख्यं फलं   
साधकानामिष्टम्, तत्तु माध्याह्ने आर्धरात्रिकेऽभिजिन्नक्षत्रे   
भवत्येव ॥ ४८ ॥   
  
एतदुपसंहरन्नन्यदवतारयति ----   
  
  
अहोरात्रविभागोऽयमेवं ते कथितो मया ।   
  
अधुना पक्षमासांश्च वर्षाणि कथयामि ते ॥ ७-४९ ॥   
  
  
तत्र निर्णीताभ्यन्तराहोरात्रं बाह्ये काले नियोजयति ----   
  
  
आध्यात्मिकाहोरात्रेण बाह्ये काष्ठा विधीयते ।   
  
  
अत्र काष्ठा न घटिका, अपि तु दशपञ्चनिमेषात्मा   
कालावयवविशेष इति दशीतमेव ॥   
  
किं च ----   
  
  
मासेनाध्यात्मिकेनैव बाह्ये चैव कला भवेत् ॥ ७-५० ॥   
  
तत्र त्रिंशदहोरात्रा मासस्तु वरवणीनि ।   
  
  
आध्यात्मिको मासः, ते प्राणचारात्मानस्त्रिंशदहोरात्रा   
बाह्यास्त्रिंशत्काष्ठाः, तेन ईदृशेनान्तरेण मासेन बाह्यकलाख्य   
एव कालो भवति ।   
  
वक्ष्यति चैकादशे ----   
  
"त्रिंशत्काष्ठाः कला ज्ञेया" (११-२०३) इति ।   
  
"एव"शब्दः कलाशब्दानन्तरं योज्यः । वरं वर्णयति सर्वोत्कृष्टं   
परं तत्त्वं परामृशतीति वरवणीनी ॥    
  
किञ्चाध्यात्मिकैः ----   
  
  
मासैर्द्वा दशभिश्चैव बाह्येऽथ घटिका भवेत् ॥ ७-५१ ॥   
  
  
तदेव स्फुटयति ----   
  
  
शतानि त्रीण्यहोरात्राः षष्टिरेव तथाधिकाः ।   
  
वर्षमेतत् समाख्यातं बाह्ये वै घटिका च सा ॥ ७-५२ ॥   
  
  
सषष्टित्रिशतप्राणापानचारा बाह्या घटिका । "यतोऽसौ   
षष्टिश्चषकाणि" चषकं च षट् प्राणापानचाराः ॥ ५२ ॥   
  
एवमुक्तरूपाध्यात्मिकवर्षकलिताः ----   
  
  
घटिकाः षष्टिस्त्वहोरात्रे वाह्ये तु प्रवहन्ति वै ।   
  
ता एवान्तरचारेण षष्टिः संवत्सराः स्मृताः ॥ ७-५३ ॥   
  
  
बाह्यघटिका आन्तरं वर्षमिति विभक्तमेव । अतस्ताः   
षष्टिस्तावन्त्येवान्तराणि वर्षाणि सूक्ष्मकालगत्या । अत एवैकत्र   
प्राणचारे षष्ट्यब्दोदय इति परा कालस्थितिरग्रे स्फुटीभविष्यति ॥   
५३ ॥   
  
अथ षष्टिघटिकात्मसु वर्षेषु ----   
  
  
प्राणसङ्ख्या पुनस्तेषु कथयाम्यधुना तव ।   
  
षट् शतानि वरारोहे सहस्राण्येकविंशतिः ॥ ७-५४ ॥   
  
अहोरात्रेण बाह्येन अध्यात्मं तु सुराधिपे ।   
  
  
घटिकायां सषष्टिस्त्रिशती प्राणचाराणाम्, इति गणनया   
षष्टिघटिकासङ्ख्ये बाह्येऽहोरात्रेऽध्यात्मे आत्मनि तदाश्रयेण   
प्राणचाराणामेषैव सङ्ख्या भवति ॥   
  
एवमीदृशी ----   
  
  
प्राणसङ्ख्या समाख्याता ज्ञातव्या साधकेन तु ॥ ७-५५ ॥   
  
  
एवं प्रोक्तवक्ष्यमाणव्याप्तिसतत्त्वेन ----   
  
  
प्राणहंसे सदा लीनः साधकः…  
  
  
लीनो निभालनया विश्रान्तः ॥   
  
तथा प्राणभूमिन्यग्भावेन शाक्तपदसमावेशादेवासौ ----   
  
  
…परतत्त्ववित् ।   
  
  
भवति ॥ तदा च ----   
  
  
तस्यायं जप उद्दिष्टः सिद्धिमुक्तिफलप्रदः ॥ ७-५६ ॥   
  
  
इह प्राणो निर्णीतविश्वमन्त्रवीर्यभूतहंसाश्रयत्वाद्धम्स इति ।   
तत्र यो लीनः, स प्राणसङ्ख्ययैव सदैतावज्जपयुक्तो भवति ।   
यथोक्तं श्रीविज्ञानभैरवे ----   
  
"षट् शतानि दिवारात्रं सहस्राण्येकविंशतिः ।   
  
जपो देव्याः समुद्दिष्टः प्राणस्यान्ते सुदुर्लभः१ ॥" (श्लो० १५६)  
  
  
इति ॥ ५६ ॥   
  
सिद्धिमुक्तिद इति यदुक्तम्, तद्विभजति ----   
  
  
अधः प्रवहणे सिद्धिर्हृत्पद्मं यावदागतः ।   
  
मुक्तिश्चैव भवेदूर्ध्वे परतत्त्वे तु सुव्रते ॥ ७-५७ ॥   
  
  
एतच्च ----   
  
"यदा करोति सृष्टिं च" (६-१५)  
  
इत्यादौ वितत्य निर्णीतम् ॥ ५७ ॥   
  
तदेवमुक्तव्याप्तिज्ञानपूर्वं प्राणहंसे लीनतया परतत्त्वविदो   
योगिनः सर्व एव कालस्तत्प्ररोहप्रकर्षात्तादृगनुभवमय एव   
भवतीत्याह ----   
  
  
मनोऽप्यन्यत्र निक्षिप्तं चक्षुरन्यत्र पातितम् ।   
  
यथा प्रवर्तते प्राणस्त्वयत्नादेव सर्वदा ॥ ७-५८ ॥   
  
  
तथेति मध्येऽध्याहार्यम् । तेन यद्यप्यन्तःकृतयो बहिष्कृतयः   
स्वधिये प्रसृताः, तथापि परतत्त्वविश्रान्तिपरत्वेन   
प्राणव्याप्तिज्ञस्य तथा तेनैव परविश्रान्तिप्रदेन प्रकारेण प्राणो   
हंसात्मा मध्यमः, अयत्नादेव स्वरसत एव, सर्वदा प्रवर्तते वहति ॥   
५८ ॥   
  
एतदेवोपोद्बलयति ----   
  
  
नास्योच्चारयिता कश्चित् प्रतिहन्ता न विद्यते ।   
  
स्वयमुच्चरते हंसः प्राणिनामुरसि स्थितः ॥ ७-५९ ॥   
  
  
हंसः प्राग्व्यावणीतसतत्त्वपरनिष्कलभट्टारकः,   
तदधिष्ठितत्वान्मध्यमः प्राणोऽपि निर्णीतव्याप्तिसारः ।   
स्वयमुच्चरते अशेषं वाच्यवाचकक्रममुल्लङ्घ्य   
परमाभेदसारमहामन्त्रवीर्यात्मना स्फुरति । यतोऽस्य न   
कश्चिदुच्चारयिता प्रतिहन्ता वा अस्ति, अस्यैव सर्वकर्तृत्वेन   
परमातृरूपत्वात् । अत एव चायम् अनाहत इत्युद्धोष्यते, इतरवर्णवत्    
स्थानकरणाभिघातानभिव्यक्तत्वादनस्तमितत्वाच्च । स चायं   
प्राणिनामुरसि हृदये जीवितस्यापि जीवितभूतः स्थितः । केचिदेव   
त्ववधानधना एतत्सत्तामाविशन्ति ॥   
  
तदित्थं परतत्त्वावहितसाधकजपनिष्पत्त्यभिप्रायेण ----   
  
  
मासवत्सरसङ्ख्या तु एषा ते कथिता मया ।   
  
  
आध्यात्मिकीति शेषः । त्रिंशत्प्राणचारा आध्यात्मिको मासः,   
षष्ट्यधिका तु त्रिशती वत्सरः, इति हि निर्णीतमेव ॥   
इदानीमत्रैव प्राणचारे ----   
  
  
चन्द्रसूर्योपरागं तु कथयामि ततः परम् ॥ ७-६० ॥   
  
  
साधकस्य भुक्तिमुक्तिफलप्रदमिति स्थितमेव ॥ ६० ॥   
  
तत्रादौ ----   
  
  
अहोरात्रस्तु यः प्रोक्तः प्राणेऽस्मिन् सुरसुन्दरि ।   
  
स एव पक्षद्वितयं मासं च कथयामि ते ॥ ७-६१ ॥   
  
  
अविभागेनेति शेषः । त्रिंशत्प्राणचाराः ॥ ६१ ॥   
  
तत्र कृष्णपक्षं तावत् पक्षसन्धिप्रदर्शनपूर्वं निरूपयति ----   
  
  
तुट्यर्धं चाप्यधश्चोर्ध्वं विश्रमः परिकीतीतः ।   
  
मध्ये पञ्चदशोक्ता यास्तिथयस्ताः प्रकीतीताः ॥ ७-६२ ॥   
  
  
अध ऊर्ध्वं च यत्तुट्यर्धं पूर्वमहोरात्रोदये   
पूर्वापरसन्ध्यात्वेनोक्तम्, स एवेह विश्रमः पक्षसन्धित्वेन कीतीतः   
। यास्तु मध्ये पञ्चदश तुटयः, ता एव प्रतिपदाद्यास्तिथयः ॥ ६२ ॥   
  
अत्र च पक्षसन्धितुट्यर्धमुत्सृज्य, प्रतितुट्यहोरात्रविभागमाह ----   
  
  
प्रथमोदये तु हृत्पद्मात्तुट्यर्धं तु दिनं भवेत् ।   
  
द्वितीये चैव तुट्यर्धे यदा चरति शर्वरी ॥ ७-६३ ॥   
  
  
हृत्पद्मादित्युपलक्षणम् । तेनैकैकस्यास्तुटेः   
सार्धपादाङ्गुलपरिमाणमाद्यमर्धं दिनं प्रकाशरूपम्, परं तु   
विश्रान्त्यात्मा रात्रिः । यत इयं भगवती संवित्प्रकाशान्दमयी,   
ततो यत्र यावन्तावनया वेद्यवेदकविश्रान्तिरूपौ   
प्रकाशानन्दावाभास्येते, तत्र तावद्रूपे एव दिननिशे । तथा च   
मशकादौ सदाशिवादौ चात्यल्पातिविततकालत्वं तयोर्युक्तमेव । एवं   
च प्रतितुट्यर्धं वक्ष्यमाणक्रमेण तदंशांशेष्वपि वा   
तावाभासमानौ दिननिशाभेदं समुचितं प्रमातारं प्रति भासयत   
एव । कदाचिच्च प्रकाशस्याधिक्यम् कदाचिच्च विश्रान्तेः, कदाचित्तयोः   
साम्यमिति कृत्वा दिननिशयोर्वैषम्यं च भवत्यन्तर्बहिश्च । "यदा   
चरति" इति सूत्रांशादनन्तरं तदेत्यध्याहार्यम् ॥ ६३ ॥   
  
अत्र च दिनरात्रिभेदे ----   
  
  
राशयो ग्रहनक्षत्राण्युदयन्ति यथाक्रमम् ।   
  
  
पारमेश्वर्या हि संविदा या यादृशी दिनादिव्यवस्था क्रियते, तां   
सर्वे ग्रहादयोऽनुवर्तन्ते ॥   
  
तदित्थम् ----   
  
  
अस्मिन्नेवमहोरात्रे पूर्ववच्च वरानने ॥ ७-६४ ॥   
  
  
तुटिभिः पञ्चदशभिः पक्षः स तु विधीयते । अस्मिन् इत्यान्तरे । एवम्   
इति तुट्यर्धार्धकलनया । पूर्ववद् इति सुसूक्ष्मया दृष्ट्या । पक्ष   
इति कृष्ण इत्यर्थात् ॥   
  
अथात्रैव पक्षे आमावस्यप्रातिपदतिथ्यंशमेलनप्रकटनेन   
सूर्यग्रहं निणीनीषुस्तिथिच्छेदवृद्धी दर्शयति ----   
  
  
तिथिच्छेदे ऋणं ज्ञेयं वृद्धौ चैव धनं भवेत् ॥ ७-६५ ॥   
  
ऋणं चैव भवेत् कासो निःश्वासो धन (मु)१च्यते ।   
  
ऋणं प्राणवाहस्य किञ्चिदल्पकालता कासवशाद्भवति । तथा सति   
झगिति धावनादामावस्य्ॐऽशः प्रतिपत्स्थानं प्रसरति । एतच्च   
दर्शयिष्यमाणसूर्यग्रहणोपयोगि । निःश्वासवशात्तु   
किञ्चिच्चिरकालता अपानचन्द्रस्य धनम्, तथा सति   
पूर्णमास्युदयश्चन्द्रग्रहोपयोगी भवति ॥   
  
प्रकृतु (तस्य)२ तु ----   
  
  
कृष्णपक्षोर्ध्वचारेण संहारः सङ्क्षयो भवेत् ॥ ७-६६ ॥   
  
  
कृष्णपक्षरूपेणोर्ध्वचारेण प्रकृतस्य प्राणस्य यः संहारः, स   
एव प्रवेशितपूर्वप्राणावस्थितमेयचन्द्रस्य प्रतितुट्येकैककलाक्रमेण   
अमावस्यान्तं पञ्चदशकलानां सङ्क्षय इत्यर्थः । तदुक्तं   
श्रीकामिकायाम् ----   
  
"अमृतं चन्द्ररूपेण द्विधा षोडशधा पुनः ।   
  
पिबन्ति च सुराः सर्वे दश पञ्च पराः कलाः ॥   
  
अमाशेषगुहान्तस्थामावस्या विश्वर्तार्पणी ॥"   
  
इति ।   
  
द्विधेति कलापञ्चदशकभित्तिभूतातिस्वच्छरूपतया   
दृश्यमानसितपक्षपञ्चदशकलात्मना चेत्यर्थः ॥ ६६ ॥   
  
यत ईदृक् कृष्णपक्षः, ततः ----   
  
  
क्रूरकर्माणि वै तत्र कुर्वन् सिद्धिमवाप्नुयात् ।   
  
शुभकर्माणि कृष्णे च न च सिद्ध्यन्ति सुव्रते ॥ ७-६७ ॥   
  
  
चकारौ तुशब्दैवशब्दयोरर्थे । इह यदन्तस्तद्बहिरिति स्थित्या   
यद्यदान्तरे दिनरात्रितत्सन्ध्यापक्षमासादिके फलमुक्तम्, तत्तद्   
बाह्येऽपि तत्र तथैवेति मन्तव्यम् ॥ ६७ ॥   
  
अथान्तरीममावस्यां दर्शयति ----   
  
  
शक्तिं वै विशति प्राणे या तुटिस्तु विधीयते ।   
  
आमावस्या तु सा ज्ञेया कृष्णपक्षे वरानने ॥ ७-६८ ॥   
  
  
शक्तिः ब्रह्मरन्ध्रस्थानम्, तुटिरिति प्रक्षीणचन्द्रा पञ्चदशी । अत   
एवामाख्यायां षोडश्यां तुटौ वसनात् तद्भित्त्यवलम्बनादमावस्या   
सा ज्ञेया ॥ ६८ ॥   
  
अथ पूर्वमासूत्रितं पक्षसन्धिं स्फुटयति ----   
  
  
शक्तेर्मध्योर्ध्वभागे तु तुट्यर्धं यत्प्रकीतीतम् ।   
  
पक्षसन्धिस्त्वसौ ज्ञेयः…  
  
  
ब्रह्मरन्ध्रादुत्थितायाः शक्तेर्मध्यं त्वक्स्थानं त्वक्शेषस्तु   
केशस्थानमूर्ध्वमेकमेव तुट्यर्धं यत्, स पक्षयोः कृष्णशुक्लयोः   
सन्धिः । यदेव हि प्राणस्यान्त्यं तुट्यर्धं तदेवापानस्याद्यं   
भवतीत्येतदुभयोस्तुट्यर्धात्मकं देशत एकमेव   
तत्तुट्यर्धद्वयवाहकालं सन्धिपदम् ॥   
  
अथात्र सूर्यग्रहणं दर्शयति ----   
  
  
…ऽमावस्यार्धप्रतिपदा ॥ ७-६९ ॥   
  
तिथिच्छेदेन वै तत्र सूर्यस्य ग्रहणं भवेत् ।   
  
  
प्रागुक्तात् कासात् तिथिच्छेदेन यदा अमावस्येति तत्सम्बद्धः   
पक्षसन्ध्यार्धकालः स्वस्मिन् सन्ध्यातुटिभागे प्रतिपत्कालेन सह   
भवति, तदा सूर्यग्रहणं भवति ॥   
  
यतः ----   
  
  
रविबिम्बान्तरे देवि चन्द्रबिम्बं तदा भवेत् ॥ ७-७० ॥   
  
तदन्तरे भवेद्राहुरमृताथीं वरानने ।   
  
अमृतं स्रवते चन्द्रो राहुश्च ग्रसते तु तम् ॥ ७-७१ ॥   
  
पीत्वा त्यजति तद्बिम्बं तदा मुक्तः स उच्यते ।   
  
  
तदेति प्रतिपदोऽमावस्याभागसङ्घट्टे, रविबिम्बान्तरे प्राणमध्ये,   
चन्द्रबिम्बम् अपानः, प्रविशेत् । पूर्वोक्तनीत्या च चन्द्रसहचारी राहुः   
सूर्यसंस्पर्शविलीनं चान्द्रममृतं पीत्वा कञ्चित्कालमास्वाद्य   
अपानरूपं चन्द्रबिम्बं स्वसम्बन्धाद् मुञ्चति । इदमत्र सतत्त्वम् ----   
प्राणार्कमानहठघट्टितमेयचन्द्र विद्रावितामृतरसोत्सुकितः   
खमाता । स्वर्भानुरावृणुत एव रविं रसं तु पुण्ये ग्रहेऽत्र   
रसयेत् त्रयघट्टनज्ञः ॥   
  
एवमन्तरिव बहिरप्यनयैव युक्त्या भवेत् ॥   
  
  
आदित्यग्रहणं चैव लोके तदुपदिश्यते ॥ ७-७२ ॥   
  
  
ततो ज्योतिःशास्त्रोक्तप्रक्रियया ----   
  
  
राहुरादित्यचन्द्रौ च त्रय एते ग्रहा यदा ।   
  
दृश्यन्ते समवायेन तन्महाग्रहणं भवेत् ॥ ७-७३ ॥   
  
  
महत्त्वमेव व्यनक्ति ----   
  
  
स कालः सर्वलोकानां महापुण्यतमो भवेत् ।   
  
  
तथा च ----   
  
  
तत्र स्नानं तदा दानं पूजाहोमजपादिकम् ॥ ७-७४ ॥   
  
यत्कृतं साधकैर्देवि तदनन्तफलं भवेत् ।   
  
  
अनन्तम् अपरिच्छिन्नं मोक्षाख्यं फलं यस्य । यद्वक्ष्यति ----   
  
"मोक्षश्चैव पुनर्भद्रे" (७-८६)   
  
इत्यादि ॥   
  
एवं कृष्णपक्षं सूर्यग्रहणं च प्रदर्श्य, शुक्लपक्षं   
चन्द्रग्रहणं च क्रमादादिशति देवः ----   
  
  
तां चैवार्धतुटिं त्यक्त्वा शुक्लपक्षोदयो भवेत् ॥ ७-७५ ॥   
  
  
ताम् इति यत्र सूर्यग्रहणं दशीतम्, शुक्लपक्षः   
अपानचन्द्रोदयरूपः ॥ ७५ ॥   
  
तदाह ----   
  
  
शक्तिगर्भादधः सृष्टिस्तस्माद् वृद्धिः प्रजायते ।   
  
  
शक्तेर्गर्भः कुण्डलाकारता, सा हि शिम्बिकारूपतया स्वान्तरशेषं   
विश्वमासूत्र्य, अध इति हृदयपर्यन्तं तदेव सृजति । अत एव वृद्धिः   
क्रमात्क्रममपानचन्द्रपरिपुष्टिरूपा तथा   
वृद्धिनीःश्वासात्मकधनरूपा जायते । अत्र कासक्रमेण   
तिथिच्छेदस्याभावात् ॥   
  
यत एवम्, अतः ----   
  
  
तदारभ्य च कर्माणि शुभान्यभ्युदयानि च ॥ ७-७६ ॥   
  
ध्यानमन्त्रादियुक्तस्य सिद्ध्यन्ते नात्र संशयः ।   
  
  
तदारभ्य इति शक्तिगर्भस्वरूपमवष्टभ्य, शुभानि आप्यायनादीनि   
कर्माणि, अभ्युदयानि च तत्फलानि च ॥   
  
अत्र शुक्लपक्षे दिननिशाविभागं प्रदर्शयति ----   
  
  
प्राणहंसो यदा प्राप्तस्त्वधस्तां प्रथमां तुटिम् ॥ ७-७७ ॥   
  
पूर्वमर्धं त्वहः प्रोक्तं तुट्यर्धमपरं निशा ।   
  
  
प्राणहम्स इति प्राग्वत् । अध इति सन्धितुट्यर्धात् प्रथमां तुटिं   
शुक्लपक्षप्रतिपद्रूपाम् । "य"दाशब्दश्रवणात् तदेत्यध्याहार्यम् ।   
अहनीशाप्रविभागः प्राग्वदेव । एवं द्वितीयादितिथिष्वपि मन्तव्यम् ॥   
  
किं चात्र ----   
  
  
राशयो ग्रह ऋक्षाणि योगाश्च करणानि च ॥ ७-७८ ॥   
  
पूर्ववत् क्रमयोगेन तान्युद्यन्ति त्वहनीशम् ।   
  
  
गतार्थमेतत् ॥   
  
या चेयं प्रथमा तुटिः ----   
  
  
प्रतिपत् सा तु विज्ञेया…  
  
  
अत्र ----   
  
  
…चन्द्रश्चैककलो भवेत् ॥ ७-७९ ॥   
  
  
किं च ----   
  
  
द्वितीयायां द्वितीया तु वृद्धिमेति क्रमेण तु ।   
  
  
द्वितीयायाम् इति तुटौ । द्वितीया इति कला ॥   
  
  
एता एव तुटयः ----   
  
  
तिथयश्चैवमारभ्य यावत्पञ्चदशी तुटिः ॥ ७-८० ॥   
  
  
भवति ॥ ८० ॥   
  
सा च पञ्चदशी ----   
  
  
पौर्णमासी तु विज्ञेया तिथिर्वै साधकेन तु ।   
  
  
माः चन्द्रः पूर्णोऽस्यामिति कृत्वा, अत एवैहिकसिद्धिं साधयति ।   
तेनैषा साधकैरुक्तवक्ष्यमाणव्याप्तिसारतया ज्ञातव्या ॥   
अतश्च ----   
  
  
तत्र पूजा जपो ध्यानं सम्पूर्णं सफलं भवेत् ॥ ७-८१ ॥   
  
  
एहिकफलमित्यर्थात् ॥ ८१ ॥   
  
यतः ----   
  
  
सम्पूर्णश्च भवेत्तस्यां चन्द्रो वै चारुलोचने ।   
  
  
चो ह्यर्थे । चन्द्रः अपानः ॥   
  
अथ ----   
  
  
तस्याश्चार्धतुटिर्या तु पक्षसन्ध्या तु सा स्मृता ॥ ७-८२ ॥   
  
  
प्राग्वदेव । तस्या इत्यवधौ पञ्चमी ॥   
  
कृष्णपक्षसन्ध्याशब्दवाच्यस्य पक्षसन्धे पूर्ववदेव ----   
  
  
तस्यार्धं पौर्णमासी तु प्रतिपदर्धेन संस्थिता ।   
  
  
प्रतिपदः सम्बन्धिना अर्धेनेति तृतीया सहार्थे ॥   
  
इत्थं च प्रागुक्तव्याप्त्यैव ----   
  
  
हृत्पद्मसन्धिमध्ये तु सोमस्य ग्रहणं भवेत् ॥ ७-८३ ॥   
  
  
सन्धिमध्यं प्राणापानसन्धिस्थानम् । इदमत्र तत्त्वम् ----   
  
"शक्तिसंस्नुतसुधारसक्रमात् पूर्णमिन्दुमणुराहुराहरन् ।   
  
छादयेदिह शुभे महाग्रहे द्रावितं पिबति तं महामुनिः ॥"  
  
इति ।   
  
तदेतद् अन्तरिव बहिरपि ॥ ८३ ॥   
  
  
आदित्येन विना लोके सोमग्रहणमुच्यते ।   
  
  
प्रतिपत्सङ्गात् दूरस्थार्कस्पृष्टेऽपीन्दौ रात्रावर्काभावात्,   
सूर्यग्रहणे तु पार्वणेन्दुकलयार्कः संस्पृश्यत एव ॥   
  
किं च ----   
  
  
तत्रैव च महत्पुण्यं ध्यानहोमजपादिभिः ॥ ७-८४ ॥   
  
  
यथोर्ध्वपदे आदित्यग्रहणं मोक्षप्रदतया महापुण्यम्, तथा तत्रैव   
इति मध्यमधामप्रवेशक्रमलब्धे हृदये,   
चन्द्रग्रहणमैहिकोत्तमसिद्धिप्रदतया महापुण्यम् ॥ ८४ ॥   
  
न च केवलं मध्यधामनि चन्द्रसूर्ययोर्ग्रहणम्, यावत् ----   
  
  
पक्षद्वयेऽपि देवेशि ग्रहणं चन्द्रसूर्ययोः ।   
  
नानासिद्धिप्रदं ह्येतत् साधकस्याभियोगिनः ॥ ७-८५ ॥   
  
  
पक्षद्वये दक्षे वामे च, मध्यवदेव ग्रहणद्वयम् । नाना इति   
क्रूरसौम्यसिद्धिप्रदम् । अभियोगिन उद्युक्तस्य ॥ ८५ ॥   
  
मुमुक्षोस्तु ----   
  
  
मोक्षश्चैव पुनर्भद्रे पक्षद्वयसमुज्झितः ।   
  
  
चशब्द एवशब्देन सह नियतविषयतया   
तत्त्वेश्वरपदव्याप्त्यादिरूपमुत्तमं भोगं समुच्चिनोति । तेन   
पक्षद्वयोज्झितो मध्यमार्गश्च यो मोक्षः, तदूर्ध्वे सूर्यग्रहणे मोक्ष   
एव, हृदि तु चन्द्रग्रहणे भोगो मोक्षश्च ॥   
  
अतश्च यो मोक्षार्थी ----   
  
  
पक्षद्वयं परित्यज्य पूर्वोक्तकरणेन तु ॥ ७-८६ ॥   
  
उनमन्यन्ते स्थितो नित्यं परवृत्त्यवलम्बकः ।   
  
परित्यज्य त्वधः सर्वं ध्यानमास्थाय योजयेत् ॥ ७-८७ ॥   
  
तस्य मुक्तिर्न सन्देहस्त्वन्यथा सिद्धिभाग्भवेत् ।   
  
  
पूर्वोक्तं करणं दिव्यम् । परा वृत्तिरुक्ता लक्ष्यते च । अधस्तनं   
सर्वमुन्मनान्तं परित्यज्य तत्समरसीकृत्य । ध्यानं   
परतत्त्वविमर्शः । अन्यथा इति दक्षवामपथोर्ध्वस्थितः ॥ ८६-८७ ॥   
  
मध्यपथग्रहणं चैतद् दुर्लभम्, इतरत्तु सुलभमेव इत्याह ----   
  
  
पक्षद्वयेऽपि ग्रहणं भवेद्वै सर्वदेहिनाम् ॥ ७-८८ ॥   
  
  
देहिनाम् इत्यनेन मितयोगिनामत्यन्तं देहप्रमात्रभिमानत्वमिति दर्शयति   
॥ ८८ ॥   
  
उपसंहरति ----   
  
  
एवमेतत् समाख्यातं यावदायुर्वरानने ।   
  
एतद् इति सावधानसञ्चेत्य ग्रहणम् ।   
  
  
अत्रैवाध्यात्माहोरात्रे त्वथाब्दोदय उच्यते ॥ ७-८९ ॥   
  
  
तमाह ----   
  
  
हृत्पद्मादूर्ध्वपर्यन्तं राशयः षड् व्यवस्थिताः ।   
  
  
राशयो मकराद्याः ॥   
  
षट्त्रिंशदङ्गुले चारेऽत्र ----   
  
  
अङ्गुलैः षड्भिरेकैको हृत्पद्माद्याव शक्तितः ॥ ७-९० ॥   
  
  
एकैक इति राशिः ॥   
  
इत्थमस्मिन् षट्त्रिंशदङ्गुले षण्मासोदये ----   
  
  
अङ्गुले अङ्गुले (ह्यत्र) तिथयः पञ्च संस्थिताः ।   
  
तस्याप्यर्धं दिनं पूर्वमपरार्धं निशा भवेत् ॥ ७-९१ ॥   
  
  
तस्य अङ्गुलपञ्चभागावधेस्तिथेः ॥   
  
अत एव ----   
  
  
षट्पञ्चकास्तिथीनां ये तेऽहोरात्रास्तु मासिकाः ।   
  
त्रिंशता तैरहोरात्रैद्वीपक्षो मास उच्यते ॥ ७-९२ ॥   
  
  
षडङ्गुले राश्युदयस्थाने त्रिंशदहोरात्रस्य मासस्य   
निष्पत्तिर्भवतीत्यर्थः । द्विपक्ष इत्यनेनेदमाह ---- यथातोऽपि   
तत्तन्माससाध्यक्रूरसौम्यसिद्ध्यर्थकृष्णशुक्लपक्षाश्रयणं   
सुसूक्ष्मदृशा योगिनानुसर्तव्यमिति । अत एव वर्षसाध्ये विधौ   
तत्तन्मासकार्यं कर्म बाह्यान्तरमासैकीकारानुसरणपूर्वं   
योगिनानुष्ठातव्यमिति वर्षोदयेऽभिप्रायः ॥ ९२ ॥   
  
तदित्थम् ----   
  
  
मासि राश्युदये ह्येष अधोर्ध्वप्राणसञ्चरे ।   
  
  
ऊर्ध्ववदधः प्राणसञ्चारेऽपि, एष एवमादिः क्रमो ज्ञेय इत्यर्थः   
॥   
  
अथ राश्युदयं विभागेनादिशित मासप्रभेददर्शनाशयेन ----   
  
  
हृदयादुदयस्थानात् सङ्क्रान्तिर्मकरे स्थिता ॥ ७-९३ ॥   
  
षडङ्गुलान्यधस्त्यक्त्वा कुम्भे सङ्क्रमते पुनः ।   
  
कण्ठोर्ध्वे द्व्यङ्गुलं त्यक्त्वा मीने सङ्क्रमते पुनः ॥ ७-९४ ॥   
  
गलोर्ध्वाद्यावत्ताल्वन्तं त्यक्त्वा मेषेऽथ सङ्क्रमेत् ।   
  
नासान्तं यावत् सङ्क्रान्तिरङ्गुलानि षडेव हि ॥ ७-९५ ॥   
  
एषा वै विषुसङ्क्रान्तिरुत्तरे संव्यवस्थिता ।   
  
  
उदयस्थानाद् इति मन्त्रोच्चारणभूमेः । सङ्क्रान्तिरिति   
प्राणार्कस्येत्यर्थात्, अत एव माघादिमासक्रमोऽत्र स्थितः ।   
षडङ्गुलानि इति काकाक्षिवत् । विषुसङ्क्रान्तिः विषुवत्सङ्क्रान्तिः ।   
उतरे इति उत्तरायणे ॥   
  
एतच्च प्राग्वत् पारलौकिकादिसिद्ध्यङ्गतयेति ज्ञेयम् । तदाह ----   
  
  
जपहोमार्चनध्यानान्महाभ्युदयकारिका ॥ ७-९६ ॥   
  
  
एषा विषुवत्सङ्क्रान्तिरित्यर्थः । अत्रापि प्राग्वदन्तरिव   
बाह्यसङ्क्रान्तिष्वपि तत्तत्फलप्रदत्वं स्मर्तव्यम् ॥ ९६ ॥   
  
अथ ----   
  
  
नासाग्रं तु परित्यज्य प्राणहंसो वृषे चरेत् ।   
  
षडङ्गुलानि सन्त्यज्य सङ्क्रमेन्मिथुने पुनः ॥ ७-९७ ॥   
  
शक्त्यन्तं यावदध्वानं सङ्क्रान्तिमीथुने स्मृता ।   
  
  
षडङ्गुलानि इति काकाक्षिवत् । शक्त्यन्तं द्वादशान्तम् ॥   
  
एतदनुवदन् फलं पर्यवसायि दर्शयति ----   
  
  
मकराच्च समारभ्य मिथुनान्तं च सुव्रते ॥ ७-९८ ॥   
  
उत्तरायणमत्रैतदैहिकीसिद्धिवजीतम् ।   
  
  
उत्तीर्यतेऽनेनेति व्युत्पत्त्या उत्तरमयनम् ॥   
  
ततश्च ----   
  
  
स्नानं ध्यानं तथा दानं पूजाहोमजपादिकम् ॥ ७-९९ ॥   
  
साधकाद्यैः कृतं यच्च सहस्रानेकधा भवेत् ।   
  
इह जन्मनि नाप्नोति परत्रैवोपतिष्ठते ॥ ७-१०० ॥   
  
  
साधकादीनां पुत्रकादीनां चात्र स्नानादिकरणात्तद्देहान्ते भोगो   
मोक्षश्चाभीष्टो भवति ॥ ९९-१०० ॥   
  
"इह जन्मनि नाप्नोति" इत्यत्र हेतुमाह ----   
  
  
दिनानि तत्र वर्धन्ते मकरान्मिथुनान्तिकम् ।   
  
तत्काले संहरेद्वीर्यं जगत्यस्मिंश्चराचरे ॥ ७-१०१ ॥   
  
हंसो रश्मिभिराकृष्य गर्भस्थं कारयेत्तु तम् ।   
  
  
तत्र इत्युत्तरायणे । दिनवृद्धिर्मेयग्रहणाभ्यासेन   
तिश्रान्तिभागानादरात् । वीर्यं विश्वस्याप्यायनकरं रसम् । हंसः   
अनाहतनादोऽन्तः, बहिस्तु सूर्यः । रश्मिभिः   
अन्तर्मुखीभूताभिवीमर्शमयीभिरिन्द्रियदेवीभिरन्तः, बहिस्तु   
प्रभाभिः । शंहरेत्" इति व्याचष्टे ---- गर्भस्थं शक्त्यन्तर्गतम्,   
कारयेत् कुर्वतो रश्मीन्नियुनक्ति ॥   
  
तत्कृत्वा ----   
  
  
गर्भस्थानेकधारूपं यद् गृहीतं पुरातनम् ॥ ७-१०२ ॥   
  
कर्कटादेः समारभ्य सर्वं वर्षति तत्पुनः ।   
  
  
कर्कटादेरित्यपानोदयस्थानात् । तद् इति वीर्यम् ॥   
  
यत एवं प्राणोदयो वीर्यसंहारकृत् ----   
  
  
तस्मादारभ्य मकराद् ध्यानहोमजपादिकम् ॥ ७-१०३ ॥   
  
परलोकनिमित्ताय तदनन्तफलं भवेत् ।   
  
  
पूर्वोक्तानुवादोऽयम् ॥   
  
अत्रैवोत्तरायणे साधकस्य मन्त्रसेवार्थं   
जपादावान्तरस्थानविशेषात्मकालविशेषाश्रयेणोच्चारमादिशति ----   
  
  
पुरश्चर्यानिमित्ताय मन्त्रग्रहव्रतं च यत् ॥ ७-१०४ ॥   
  
मीनादावारभेत् सर्वं मन्त्रसिद्ध्यर्थमात्मनः ।   
  
  
पुरश्चर्या प्रथममेव, मन्त्रग्रहपूर्वं व्रतं नियतजपादिकरणम् ।    
अष्टाङ्गुलात्कण्ठदेशादङ्गुलद्वयं त्यक्त्वा ऊर्ध्वं ताल्वन्तं   
षडङ्गुलं मीनस्थानम्, एतदादौ शक्त्यवधिमिथुनस्थानान्ते । अतः   
प्रभृति ह्यूकारमकारयोगात् परस्य निष्कलस्य मन्त्रत्वमिति पूर्वमुक्तम्   
।   
  
"मत्स्यवलनसंयोगात्तालुरन्ध्रे व्यवस्थिता" ।   
  
इति च श्रीत्रिकसारे निरूपितत्वादत्र शक्तेर्मीनवन्मुखपुच्छाच्छोटनेन   
तालुबिलाक्रमणात्तद्गतरसास्वादनतः साधकसंविदः   
सरसत्वापादनेन भाविफलं प्रत्यङ्कुरीभावापादनादेवमुक्तम् ॥   
युक्तं चैतत्, यतोऽत्र ----   
  
  
बाह्येऽपि तरवो लोके ऋतुषट्कसमीरितम् ॥ ७-१०५ ॥   
  
कुसुमानन्दमायान्ति कुसुमायुधदीपकम् ।   
  
  
तरवः कुरवकाद्या अपि मीनसञ्चारात्मकवसन्तात्प्रभृति   
कुसुमविकासमयमानन्दं प्राप्नुवन्ति । तं च ऋतुषट्के समीरितम्   
वसन्ते प्रथममुद्भिद्य अन्यत्रापि ऋतौ कुसुमानां प्रसरात् ।   
"कुसुमायुधदीपकम्" इत्यनेन कामोद्दीपनहेतुतामभिदधत्   
सादृश्येनान्तरस्यापि वसन्तस्य कामानां प्रति साधकत्वं ध्वनति ।   
अत एव बहिर्यथा कुसुममेव फलोपादानम्, तथान्तरपि मीनादौ   
कर्मारम्भः कुसुमप्रतिमः साधकानामवश्यमीप्सितं फलमभिमुखं   
करोति इति कुसुमशब्दाभिप्रायः ॥   
  
अत एव ----   
  
  
मन्त्राः कालानुरूपेण व्रतचर्यादिनेरिताः ॥ ७-१०६ ॥   
  
ज्ञेयबोधप्रदीप्ताश्च सिद्धिमुक्तिप्रसाधकाः ।   
  
  
कालो मीनाद्युदयः । व्रतम् आराधननियमः । चर्या   
साधकोचितसमयाचारः आदिशब्दात् करणबन्धादिरुच्चारणोपायः ।   
ईरिताः उत्तेजिताः । ज्ञेयबोधो मन्त्रवाच्यदेवताव्याप्तिज्ञानम्, तेन   
प्रदीप्ताः तत्प्रकाशाविभेदिविमर्शसाराः ॥   
  
यत एवं सर्वमन्त्राणां स्थितिरतोऽयमत्रत्यो मन्त्रः पूर्वसेवार्थम् -  
______________   
  
  
अध्यात्मशब्दरूपात्मा षड्रसास्वादनेरितः ॥ ७-१०७ ॥   
  
हंसबोधप्रदीप्तस्तु गलके मीनमाश्रितः ।   
  
  
अध्यात्मशब्दोऽनाहतध्वनिस्तत्परमार्थः ।   
  
"शिवो धर्मेण हंसस्तु" (७ । २९)  
  
  
इत्यत्र निर्णीतेन हंसस्य बोधेन व्याप्तिज्ञानेनेद्धः ।   
व्याख्यातमत्स्यबलनव्याप्त्या गले मीनराशिसञ्चार प्राप्तः, अथ च   
षष्ठबीजमेवोर्ध्वाधः कलात्मकमुखपुच्छाच्छोटतया   
प्रोच्छलन्मीनरूपत्वम् आश्रित आरूढः । तत एव च   
सर्वेन्द्रियाश्रयप्राणाधिरूढेनात्मना ईरितो लम्बिकारसास्वादाय   
प्रेरितः, ततः प्रभृति मन्त्रतां प्राप्तः सन्नुच्चार्य इति यावत् ॥   
एतदेवोपसंहारभङ्ग्या आदिशति ----   
  
  
शब्दसंवेदनं तस्य स्फुटं तत्र भवेद्यतः ॥ ७-१०८ ॥   
  
तदारभ्य जपात्तस्य सर्वमेव प्रवर्तते ।   
  
मिथुनान्तं च देवेशि ततः सिद्धिः प्रजायते ॥ ७-१०९ ॥   
  
  
तस्य अध्यात्मशब्दस्य । स्फुटं शब्दसंवेदनं मन्त्रतत्त्वानुभवनम्   
। तत्र इति मीनस्थाने । तस्य इति साधकस्य । सर्वं पूर्वसेवार्थं   
जपपूजाध्यानादि । मिथुनान्तं शक्त्यवस्थाने विश्रान्तिं   
कृत्वेत्यर्थः । सिद्धिः प्रजायते मन्त्राराधनं निष्पद्यते ।   
तदत्रोत्तरायणचारे प्राणस्यैव मकरादिरूपत्वमुक्तम्, तदनुकाराद्   
बहिरिति वर्णयन्ति । तथाहि ---- हृदयादुद्घाटितवक्त्रप्राणस्य   
प्रसरणान्मकरत्वम्, कण्ठे कुम्भवदवस्थानात्कुम्भत्वम्, ततः   
पूर्वापराच्छोटनेनोच्छलनान्मीनत्वम्, ततोऽपि हुडयुद्धवद्   
भ्रूमध्यभेदनान्मेषत्वम्, तदनु द्वयरसवर्षणाद् वृषत्वम्,   
अनन्तरं शिवशक्त्युभयात्मकत्वान्मिथुनत्वमिति ॥ १०९ ॥   
  
एवं प्राणे मिथुनान्तमुत्तरायणं निर्णीय, अपाने   
कर्कटादिधन्व्यन्तं दक्षिणायनं निर्णेतुमाह ----   
  
  
सहंसो बिन्दुशक्तिस्थः सिद्धिद्वारैरधोमुखः ।   
  
कर्कटादौ स वर्षेत्तु तुलान्तं तालुकान्तरे ॥ ७-११० ॥   
  
  
सह हंसेन वर्तते यः प्राणः स बिन्दुशक्तिस्थ इति ----   
  
"यदा करोति सृष्टिं तु ऊर्ध्वे बिन्दुः प्रवर्तते" (६-१५)  
  
इत्युक्तदृशा समनापदस्थः, सिद्धिप्रदत्वात्तद्द्वारैः   
षडङ्गुलैश्चतुभीश्चारैः, अधोमुखो   
ब्रह्मरन्ध्रक्रमेणान्तःप्रविष्टः, तालुकान्तरे तालुमध्ये, तुलान्तम्   
इति कण्ठं षडङ्गुलं वर्षेत् ॥   
  
तद्यावत् ----   
  
  
कण्ठादधस्ततो देही हृत्पद्मात् सर्वतो व्रजेत् ।   
  
  
सर्वतः सर्वत्र देहे । हृदयस्यापानपूरणेन विकासितत्वात् पद्मत्वम् ।   
हृत्पद्मात् इति तदाश्रित्य ॥   
  
यस्मादेवम् ----   
  
  
तस्मादिहात्मसिद्ध्यर्थं पुष्ट्यर्थ चैव साधयेत् ॥ ७-१११ ॥   
  
  
इहात्मनः सिद्धिरस्मिन्नेव देहेऽणिमाद्याविर्भावनम्, पुष्टिः   
वलीपलिताद्यभावः ॥ १११ ॥   
  
किं च प्राग्वद् बहिरपि ----   
  
  
दक्षिणायनजे काले यस्मात् सृष्टिः प्रजायते ।   
  
  
दक्षिणम् अनुकूलं देहभुवनाप्यायकरम् । ग्रीष्मोष्मशोषितानां   
तृणलतागुल्मादीनां वर्षासु पुनरङ्कुरोद्भेदो यतो भवति, तस्माद्   
बाह्याभ्यन्तरैतत्कालैकीकारेण पूर्वोक्ताः सिद्धीर्जपादिना   
साधयेदिति सम्बन्धः । ननु जपप्रकरणे ----   
  
"जपः प्राणसमः कार्यो दिनस्थो मुक्तिकाङ्क्षिभिः ।   
  
संहारः स तु विज्ञेयः शिवधामफलप्रदः ॥   
  
व्योम्नि प्राप्तो यदा नादः पुनरेव निवर्तते ।   
  
शर्वरी सा तु विज्ञेया हृदब्जं यावदागतः ।   
  
सृष्टिरेषा समाख्याता सर्वसिद्धिफलोदया ॥" (२-१४०-१४२)  
  
इति पूर्वं प्रविभाग उक्तः, इह तु दिनोदयात्मकमीनोदयतः साधकस्य   
मन्त्रसिद्ध्यर्थं जपाद्युक्तम्, तथा कर्कटादौ आत्मसिद्ध्यर्थं   
साधयेद् इति प्रतिपादितम्, तत्कथमेतत् ? उच्यते ।   
द्वितीयपटलप्रतिपादिते जपप्रविभागे स्थिते एवमत्र विशेष उक्तः ----   
साधकैर्मीनादिमिथुनान्तविश्रान्त्या कल्पोक्तजपादिक्रमेण पूर्वसेवया   
मन्त्राः साधनीयास्तथा साधितास्तु प्रयोगकाले सिद्ध्यर्थं   
कर्कटादितुलान्तविश्रान्तिप्राधान्येन प्रयोज्या इति न काचिदत्र   
विचिकित्सा ॥   
  
अथ कर्कटादिषट्कमङ्गुलविभागेन निरूपयति ----   
  
  
शक्त्यधो हृदये हंसः सङ्क्रमेत् कर्कटे प्रिये ॥ ७-११२ ॥   
  
षडङ्गुलानि सन्त्यज्य सिंहे वै सङ्क्रमेत् पुनः ।   
  
षडङ्गुलैः पुनस्त्यक्तैः कन्यां सङ्क्रमते पुनः ॥ ७-११३ ॥   
  
नासिकाग्रात्तु ताल्वन्तं त्यक्त्वैवं विषुवद् भवेत् ।   
  
तुलासङ्क्रान्तिरेषोक्ता दक्षिणं विषुवद् भवेत् ॥ ७-११४ ॥   
  
  
शक्तेः साधनरूपाया अधो व्यापिनीशक्तिः । ब्रह्मरन्ध्रादिपदे   
कर्कट इव अधोवक्त्रो हंसः, ततः सदाशिवपदे   
नदनप्रधानत्वाशेषविश्वाक्रमणकारित्वाभ्यां सिंहः, ततो   
भ्रूमध्यादौ बैन्दवप्रकाशप्राधान्याद् दीप्तिकान्तियोगात्   
सर्वसाधारणप्रसरणरूपगतितश्च कन्याशब्दवाच्यः, ततोऽपि   
तालुमध्ये समत्वेनावस्थितत्वात् तुलारूपः, साम्यादेव च विषुं   
व्याप्तिमर्हतीति कृत्वा विषुवच्छब्दाभिधेयः । पुनवीषुवदिति   
पूर्वोक्तोत्तरविषुवतोऽन्योऽयं विषुवत्काल इत्यर्थः ॥ ११४ ॥   
  
अन्यत्वादेव च ----   
  
  
साधनं यत् कृतं तत्र इह जन्मनि कामदम् ।   
  
  
तदित्यर्थात् ।   
  
अतश्च ----   
  
  
मृत्योर्जयं तथा शान्तिं पुष्टिं तस्मात् समारभेत् ॥ ७-११५ ॥   
  
तस्मात् स षड्रसाहारो गलाधः प्रीणयेत्तनुम् ।   
  
  
एषोत्तमादिरूपा त्रिविधात्र सिद्धिः । स इति   
दक्षिणविषुवत्कालस्थस्तुल्यः अत एवात्रैहिकं क्रूरकर्म न फलति,   
इति तत् सर्वरससंहारिपौषमासाधिष्ठातृधन्विचारविश्रान्त्या  
कार्यमित्यर्थलभ्यमत्र ॥   
  
अथ ----   
  
  
षडङ्गुलानि त्यक्त्वा तु वृश्चिके क्रमते पुनः ॥ ७-११६ ॥   
  
कण्ठोर्ध्वं द्व्यङ्गुलं त्यक्त्वा कण्ठाधश्चतुरङ्गुलम् ।   
  
  
तालुतलादष्टाङ्गुलात् कण्ठात् षडङ्गुलानि त्यक्त्वा यत्   
प्रवेशापेक्षया ऊर्ध्वं प्राणोल्लासापेक्षया त्वधस्तनमङ्गुलद्वयं   
त्यक्त्वा कण्ठाधः षडङ्गुले क्षेत्रे प्रथममङ्गुलचतुष्टयम्, तत्र   
पूर्वाङ्गुलद्वयेन सह षडङ्गुले वृश्चिकवन्निश्चलमवस्थाय शनैः   
शनैः प्रसर्पणाद् वृश्चिकः ॥   
  
अथ ----   
  
  
वृश्चिकं तु परित्यज्य धन्विसङ्क्रान्तिरुच्यते ॥ ७-११७ ॥   
  
षडङ्गुलादधस्तात्तु धन्विस्थश्चरते हृदि ।   
  
  
अधस्ताद् इत्यधःस्थं षडङ्गुलमाश्रित्य, हृदि चरति विश्राम्यति ।   
तत्र चायं हंसो बद्धलक्ष्यत्वाद्धन्वीत्युच्यते ॥   
  
तदित्थम् ----   
  
  
हृत्पद्मान्तं तु वै हंसश्चरित्वा ऊर्ध्वगोदयः ॥ ७-११८ ॥   
  
  
पुनः प्राणवृत्तिं श्रयतीत्यर्थः ॥ ११८ ॥   
  
उपसंहरति ----   
  
  
मकरादिषु सङ्क्रान्तौ द्वादशैवं चरेत् सदा ।   
  
अमुनोक्तक्रमेणैव आयुर्वै सर्वदेहिनाम् ॥ ७-११९ ॥   
  
  
सङ्क्रान्तौ इति जातावेकवचनाद् मकरादिषु याः सङ्क्रान्तयः तासु   
एवम् उक्तक्रमेण द्वादश इति माघादीन् मासान् सदा प्रतिप्राणचारं   
हंसश्चरेत् । किमवधीत्याह ---- आयुर्वै सर्वदेहिनाम् ।   
यावज्जीवमित्यर्थः ॥ ११९ ॥   
  
अथ प्रबुद्धस्य नित्यमेव   
सङ्क्रान्तिदक्षिणायनोत्तरायणादिपुण्यकाललाभात्   
तत्तत्सिद्धिसमासादनमनायासेन जायते । तदेतदाह ----   
  
  
एहिकामुष्मिकी सिद्धिरधमा मध्यमोत्तमा ।   
  
  
साधकानामत्रस्थानां भवति ॥   
  
उपसंहरति ----   
  
  
अयनद्वयमाख्यातं…  
  
  
अत्र च मकरादिषु द्वादशसु कार्यस्य गर्भत्वम्, प्रोद्बुभूषिष्यत्त्वम्,   
प्रोद्बुभूषत्त्वम्, उद्भविष्यत्त्वम्, उद्भवप्रारम्भः, उद्भवत्त्वम्, जन्म,   
सत्ता, परिणतिः, वृद्धिः, ह्रासः, क्षयश्च क्रमाद् भव(न्ति)१ ।   
अतोऽत्र जपादिक्रियैतादृगेव फलं सूते, इति गुरवोऽभ्यधुः ॥   
  
यदा तु प्राणापानयातायातपरिहारेण हृदि द्वादशान्ते च   
विश्रान्तिः क्रियते तदा ----   
  
  
…ंओक्षसिद्धिर्द्वयोज्झिता ॥ ७-१२० ॥   
  
  
द्वयेन भेदेन, उज्झिता अद्वयमयी महासाधकस्य भवतीत्यर्थः ॥ १२०   
॥   
  
यतोऽसौ महासाधकः--  
  
  
अयनद्वयपर्यन्त उन्मन्यन्ते सदा स्थितः ।   
  
  
यदा यदा अयनद्वयमाश्रयति, तदा तदा उन्मन्यन्त इति   
प्राणापानप्रशमपदे द्वादशान्ते हृदि च परतत्त्वानुभवे विश्राम्यति   
। यद्यपि पूर्वमुन्मन्यन्तता द्वादशान्त एवोक्ता,   
तथापीहायनद्वयपर्यन्त उन्मन्यन्ते, इत्यभिदधद् द्वादशान्ताविभिन्ना   
हृदि व्याप्तिरस्तीति दर्शयति ।   
  
अत एव ----   
  
"द्वादशान्ते च हृदये"  
  
इत्याद्यन्यत्रोक्तम् ॥   
  
अतश्च ----   
  
  
तत्रस्थो वै जपध्यानान्मोक्षसिद्धिमवाप्नुयात् ॥ १२१ ॥   
  
  
जपध्यानप्रमुखं यस्तत्र परतत्त्व एव तिष्ठति विश्राम्यति, स   
मुच्यत इत्यर्थः ॥ १२१ ॥   
  
अत एवेत्थंस्वभावेनैव ----   
  
  
मोक्षं गत्वा तु नागच्छेत् प्रतिज्ञा भैरवस्य तु ।   
  
  
प्रतिज्ञा भैरवस्य, न तु श्रीकण्ठोमापत्यादेरित्यनेन सर्वथा   
द्वादशान्तहृदययोवीश्रान्तिः कर्तव्या, इत्यादिष्टम् ॥   
  
तथा द्वादशवर्षसाध्यमपि कार्यं सुसूक्ष्मतमस्थित्या प्राण एवं   
द्वादशवत्सरव्याप्तिमवगत्याप्रयासेनैव साधकः साधयेदिति   
शिक्षयन् द्वादशाब्दोदयमादिशति देवः ----   
  
  
अस्मिन्नब्दोदये भूयो द्वादशाब्दोदयं शृणु ॥ ७-१२२ ॥   
  
  
तत्र द्वादश चैत्रादयोऽब्दमाससमानसमाख्याः ॥ १२२ ॥   
  
  
चैत्रसंवत्सरे यस्मान्मासानामुदयो भवेत् ।   
  
तदादि साधकैस्तस्मात् कर्तव्यं मन्त्रसाधनम् ॥ ७-१२३ ॥   
  
  
तदादि इति चैत्रनामानं संवत्सरमादिभूतं कृत्वा ॥ १२३ ॥   
  
प्रागुक्तचैत्रादिमासोदयकाल एवात्र चैत्रादिसंवत्सरोदयकालः,   
इत्याह ----   
  
  
द्वादशाब्दः स विज्ञेयश्चैत्रमासाद्वरानने ।   
  
  
अष्टाङ्गुलात् कण्ठादङ्गुलद्वयं त्यक्त्वा षडङ्गुलं यत्प्राक्   
चैत्रमासस्योक्तं स्थानम्, तदेव चैत्रसंवत्सरस्य ॥   
  
अथ ----   
  
  
लक्षणं तस्य वक्ष्यामि प्राणेऽस्मिन् प्रविभागशः ॥ ७-१२४ ॥   
  
तत्र संवत्सरेणेव अमुनोक्तेन सुव्रते ।   
  
अहोरात्रस्तु यः प्रोक्तो द्वादशांशं भजेत् प्रिये ॥ ७-१२५ ॥   
  
द्वादश ते अहोरात्रा द्वादशाब्दे भवन्ति वै ।   
  
  
आन्तरेण प्राणसंवत्सरेण य   
आन्तरोऽहोरात्रोऽङ्गुलपञ्चमभागपरीमाणस्तस्य द्वादशमंशं   
द्वादशाब्दोदयेऽहोरात्रो भजते । एव चाङ्गुलस्य षष्टितमोऽसौ भागो   
भवति । इत्थमहोरात्रं द्वादशाहोरात्रा भवन्ति । तथा च सत्यङ्गुले   
षष्ठिरहोरात्राणां जातेति ॥   
  
  
पञ्चभिस्तांस्तु सङ्गुण्य द्वादशाब्द ऋतुर्भवेत् ॥ ७-१२६ ॥   
  
  
मासद्वयमित्यर्थः ॥ १२६ ॥   
  
  
तमेव द्विगुणं कृत्वा कालस्तु स विधीयते ।   
  
  
चतुर्मासाख्यः ॥   
  
  
त्रिगुणेनैतदयने…  
  
  
अङ्गुलत्रयेण त्रिगुणेनर्तुनाद्यमुत्तरायणम्, ततोऽन्यत्र त्रये   
दक्षिणायनम् ॥   
  
तदेवम् ----   
  
  
…वत्सरः षड्गुणेन तु ॥ ७-१२७ ॥   
  
  
तदित्थम् ----   
  
  
सङ्क्रान्तयो द्वादशात्र यद्वदब्दे प्रकीतीताः ।   
  
द्वादशाब्दोदये प्राणे वत्सरास्ते प्रकीतीताः ॥ ७-१२८ ॥   
  
  
यद्वदिति षडङ्गुलकलनया ॥ १२८ ॥   
  
अथ ये ----   
  
  
द्वादशाब्दे त्वहोरात्राः…  
  
  
सम्भवन्ति ॥   
  
  
…टेषां सङ्ख्या निबोध मे ।   
  
सहस्राणि तु चत्वारि त्रिशती विंशतिस्तथा ॥ ७-१२९ ॥   
  
द्वादशाब्दोदये देवि प्राणेऽस्मिन् कथिता मया ।   
  
  
प्राणे द्वादशाब्दोदये इति सामानाधिकरण्ये सप्तम्यौ ॥   
  
अथातिसूक्ष्मया व्यवस्थया ----   
  
  
षष्ट्यब्दोदयमत्रैव पुनश्च कथयामि ते ॥ ७-१३० ॥   
  
आनन्दाद्यास्तु ते ज्ञेयाः षष्ट्यब्दास्तु वरानने ।   
  
  
अत्रैव इत्येकत्र प्राणचारे ॥   
  
तदाह ----   
  
  
ते चाध ऊर्ध्वगे प्राणे एकस्मिन् सुरसुन्दरि ॥ ७-१३१ ॥   
  
चरन्ति प्रविभागेन तथा ते कथयाम्यहम् ।   
  
  
अतश्च षष्ट्यब्दसाध्यां सिद्धिं यो वाञ्छति,   
असावान्तरादानन्दाख्याद्वर्षात् प्रभृति मन्त्राराधनमुपक्रमेत ----   
इत्याह ----   
  
  
आनन्दप्रभृतेर्देवि मन्त्रमाराधयेत्तु यः ॥ ७-१३२ ॥   
  
तस्यानन्दस्तु देवेशि मन्त्रेण सह जायते ।   
  
  
मन्त्रस्य परनिष्कलस्वभावतयाऽशेषविश्वनिर्भरत्वेन    
परमानन्दरूपत्वात्तदभेदविमर्शमयप्राणोच्चारज्ञस्य आनन्दमयतैव   
भवति । ततश्चेहाभिहितषष्ट्यब्दोदयस्थित्या सर्वमेव पुरुषायुषं   
यन्नित्यकर्मावश्यकर्तव्यम् तदेकत्रैव प्राणचारे व्याप्तिज्ञस्य सकृदेव   
कृतं सर्वदैव कृतं भवति ज्ञानिनः । सिद्धिकामस्य तु   
षष्टिवर्षसाध्यम्, तदीयवत्सरे तत्तत्साध्यं वा कर्म   
प्राणीयव्याप्तिज्ञानपूर्वकं कुर्वतो न विसंवदतीत्याशयेनेह   
साधकाधिकारे षष्ट्यब्दोदयादधिकं नोक्तम् । श्रीनन्दिशिखायां तु   
ज्ञानव्याप्त्यभिप्रायेण विंशत्यधिकशतोदयोऽप्यभिहितः । एवं च   
ज्ञानयोगिनामेवं प्राणे व्याप्तिज्ञानात् सर्वमयत्नेन सिद्ध्यत्येव ।   
यदुक्तं श्रीमदुत्पलदेवपादैः ----   
  
शाक्षाद्भवन्मये नाथ सर्वस्मिन् भुवनान्तरे ।   
  
 किं न भक्तिमतां क्षेत्रं मन्त्रः क्वैषां न सिद्ध्यति ॥"   
(स्तोत्राव० १ । ४) इति ॥   
  
किं च ----   
  
  
द्वादशाब्दे त्वहोरात्रं पञ्चधा भेदयेच्च तम् ॥ ७-१३३ ॥   
  
षष्ट्यब्दे ते त्वहोरात्राः पञ्चैव परिकीतीताः ।   
  
  
द्वादशाब्दोदयेऽङ्गुलस्य षष्टितमो भागोऽहोरात्र इत्युक्तम् । इदानीं   
तु तमपि पञ्चधा भेदयेत् । एवं षष्ट्यब्दोदये प्राणाङ्गुलस्य   
त्रिशततमो भागोऽहोरात्रो भवति ॥   
  
तदनया सुसूक्ष्मया स्थित्या ----   
  
  
ते वै षड्गुणितास्तत्र मास एकः प्रकीतीतः ॥ ७-१३४ ॥   
  
तैश्च द्वादशभिर्देवि वर्षमेकं विधीयते ।   
  
  
ते इति द्वादशाब्दोदयेऽहोरात्राः । तैरिति तथाभूतैर्मासैः ॥   
  
एवं च ----   
  
  
अङ्गुले तु सपञ्चांशे मानमेतत् प्रकीतीतम् ॥ ७-१३५ ॥   
  
  
अहोरात्रशतत्रयात्मन्यङ्गुले मासदशकम, अहोरात्रषष्ट्यात्मनि   
चाङ्गुलपञ्चमांशे मासद्वयम्, इति कृत्वा सपञ्चांशेऽङ्गुले, एतद्   
इति षष्ट्यब्दोदये वर्षमानमुक्तम् ॥ १३५ ॥   
  
तदित्थम् ----   
  
  
षडङ्गुलैस्तु पञ्चाब्दाः षष्ट्यब्द उदयन्ति ते ।   
  
  
द्वादशाब्दोदयस्थित्या वर्षोदयाश्रयैः षड्भिरङ्गुलैरिह पञ्च   
वर्षाणि भवन्ति । मासदशकोदयात्मकोऽङ्गुल इति तैः षड्भिः   
षष्टिमासानां वर्षपञ्चकारम्भिणां निष्पत्तिः ॥   
  
अनया च कलनया ----   
  
  
हृत्पद्माद्याव शक्त्यूर्ध्वं त्रिंशदब्दोदयो भवेत् ॥ ७-१३६ ॥   
  
  
पुनरपि ----   
  
  
शक्त्यधो यावद्धृत्पद्मं त्रिंशदब्दोदयो भवेत् ।   
  
  
किं च ----   
  
  
षष्ट्यब्दे ये त्वहोरात्राः सङ्ख्यां तेषु वदाम्यहम् ॥ ७-१३७ ॥   
  
विंशतिस्तु सहस्राणि सहस्रं षट्शताधिकम् ।   
  
अहोरात्रास्तु षष्ट्यब्दे शङ्ख्यातास्तु वरानने ॥ ७-१३८ ॥   
  
  
बाह्याहोरात्रगतप्राणचारसङ्ख्याः ॥ १३८ ॥   
  
  
उपसंहरति ----   
  
  
षष्ट्यब्दोदय आख्यातः प्राण एकत्र ते मया ।   
  
  
अत्र षष्ट्यब्दोदयान्ते प्रयोजनमाह ----   
  
  
चन्द्रसूर्योपरागे च पक्षमासायनेषु च ॥ ७-१३९ ॥   
  
युगादिषु युगान्तेषु यच्च संवत्सरेऽप्यथ ।   
  
वर्षद्वादशके चैव षष्ट्यब्देऽथ वरानने ॥ ७-१४० ॥   
  
स्नानदानेन यज्ञैश्च पूजाहोमजपेन च ।   
  
ज्ञानयोगादिभिश्चैव बाह्ये काले तु यत्कृतम् ॥ ७-१४१ ॥   
  
अमुनोक्ते वरारोहे तत्फलं लभते महत् ।   
  
  
बाह्ये चन्द्रोपरागादौ, षष्ट्यब्दान्ते अमुना आन्तरेण प्रकारेण उक्ते   
तस्मिन्नेव काले स्नानदानादिक्रमेण कृतं तत्फलं महद् अनन्तसाधको   
लभते ॥ (एवं युगोदयस्थित्या चैत्राषाढाश्वयुजपौषाणां   
सिद्धये…शेदीनि चत्वारि साधयति) ----   
  
  
प्राणहंसगतिं चारे ज्ञात्वैकस्मिस्तु तद् भजेत् ॥ ७-१४२ ॥   
  
  
प्राणस्य हंसत्वं प्राग्वत् । चारे प्राणापानवाहे   
षष्ट्यब्दान्तव्याप्तिके । तद् इति चन्द्रग्रहादिकम् ॥ १४२ ॥   
  
नन्वेवं वस्तुवृत्तेन तद्व्याप्तिवत्त्वं प्राणस्य कथं   
प्रतिभागोचरतामेति ? ---- इत्याशङ्क्याह ----   
  
  
स्वसंवेद्यो भवेच्चारो नाडीचारजयात् स्फुटम् ।   
  
  
नाडिषु चारस्य वाहस्य, जयाद् अभ्यासेन सञ्चरणस्वातन्त्र्यलाभात्   
सर्वा प्राणीया व्याप्तिर्मध्यमार्गे व्यक्तीभवति, अतो योगाभ्यासे यत्नः   
कार्य इति तात्पर्यम् ॥   
  
योगाभ्यासप्रावीण्ये सति ----   
  
  
अथवा स जपादेवमत्यर्थमुपबृंहितः ॥ ७-१४३ ॥   
  
मन्त्री योगं विजानाति ज्ञात्वा सर्वज्ञतां व्रजेत् ।   
  
  
जपाद् इति पञ्चप्रणवाधिकारोक्तसङ्ख्याकात्, उपबृंहितो   
लब्धोत्कर्षः, मन्त्री इति यथोक्तमन्त्रव्याप्तिज्ञः, योगं यथारुचि   
प्राणसञ्चारस्वातन्त्र्यम्, सर्वज्ञतां   
यथोक्तप्राणीयसर्वव्याप्तिसाक्षात्कर्तृत्वं परभैवरतां च । उक्तं   
हि ----   
  
"त्रिगुणेन तु जप्येन स्वच्छन्दसदृशो भवेत्" (६-५४)   
  
इति ॥   
  
एतदुपसंहृत्यान्यदवतारयति ----   
  
  
पुनरेव प्रवक्ष्यामि नाडित्रयविभागतः ॥ ७-१४४ ॥   
  
दक्षिणोत्तरसङ्क्रान्तौ विषुवच्चारतस्तथा ।   
  
यथा चरत्यसौ हंसो जगत्यस्मिंश्चराचरे ॥ ७-१४५ ॥   
  
अन्तःस्थः कालरूपेण कलाभिः कलयन् जगत् ।   
  
  
मध्यमार्गाश्रयेण चारस्थितिरुक्ता । इदानीं दक्षे वामे   
तदुभयात्मनि च विषुवति तथा हंसो जङ्गमस्थावरात्मनि जगति,   
चरति जङ्गमेषु चरन् स्थावराण्यपीन्द्रियप्रसरणयुक्त्या स्पृशति, अत   
एव अन्तःस्थ इति प्रमातृषु, भूतवर्तमानादिकालरूपेण पदं बध्नन्   
जगत् सर्वं क्षणतुटिलवादिरूपाभिः कलाभिः कलयन्   
जन्मादिविकारषट्करूपतया सृजन् संहरंश्च यथा चरति, तथा   
प्रवक्ष्यामीति सङ्गतिः । अचरस्यापि च अन्तःसञ्ज्ञस्य   
दक्षवाममध्यनाडिषु रसयोजनया पुष्पफलपोषान् हंसः करोति, इति   
वृक्षायुर्वेदज्ञाः ॥   
  
कीदृगसौ चरतीत्याह ----   
  
  
नाडित्रयकृताधारो मार्गत्रयव्यवस्थितः ॥ ७-१४६ ॥   
  
गुणत्रयसमाविष्टस्त्रिधावस्थाव्यवस्थितः ।   
  
कारणैः षड्भिराक्रान्तः शक्तित्रितयसंयुतः ॥ ७-१४७ ॥   
  
इच्छाज्ञानक्रियाविद्धः सोमसूर्याग्निमध्यगः ।   
  
  
एतत् नाडीत्रयादिक्रमेण व्याचष्टे ----   
  
  
दक्षनासापुटे चैव नाडी वै पिङ्गला स्मृता ॥ ७-१४८ ॥   
  
इडा चैव तु वामेन सुषुम्ना मध्यतः स्थिता ।   
  
  
एतन्नाडीत्रयमेव मार्गत्रयमित्याह ----   
  
  
दक्षिणे देवमार्गस्तु पितृमार्गस्तथोत्तरे ॥ ७-१४९ ॥   
  
मध्यमः शिवमार्गस्तु…  
  
  
का तस्य शिवता ? ---- इत्याह ----   
  
  
…टत्र गत्वा न जायते ।   
  
  
गत्वा इत्युपलम्भेन विश्रम्य ॥   
  
अत्रैव गुणत्रयमवस्थात्रयं च दर्शयति ----   
  
  
दक्षिणे सत्त्वजाग्रत्स्थः स्वप्नस्थो वामतो रजः ॥ ७-१५० ॥   
  
मध्ये तमस्तु विज्ञेयं सुषुप्तावस्थ एव च ।   
  
  
सत्त्वरूपत्वं ज्ञानप्राधान्यात्, क्रियाशक्तिमयत्वाद्वामे रजः, मध्ये   
त्विच्छाशक्तिमये भेदोपसंहारमार्गरूपत्वात्तमः, अत एव मध्यम् ।   
अत्रोभयनाडीसमवाहित्वं समानव्यात्या, न तु मध्योर्ध्ववाहित्वम्,   
तस्य तुर्यप्रकाशरूपत्वेन सौषुप्ततमोयोगाभावात् ॥   
  
अत्रैव कारणान्याह ----   
  
  
ब्रह्मेश्वरश्च दक्षस्थो वामे विष्णु सदाशिवौ ॥ ७-१५१ ॥   
  
मध्ये रुद्रशिवौ प्रोक्तौ सर्वातीतः परः शिवः ।   
  
  
ब्रह्मविष्णुरुद्राणां परव्याप्त्येश्वरसदाशिवशिवा   
दक्षवाममध्याधिष्ठातृत्वेन स्थिताः । अत एव   
जागरादित्रयमयेऽपीश्वराद्यधिष्ठानात् तुर्यव्याप्तिरप्यस्ति, इति   
मन्तव्यम् । सर्वातीत इत्यनेन तु परकारणस्वरूपमुक्तम् ॥   
  
कारणवत्परापरभेदेन शक्तित्रयस्थितिमाह ----   
  
  
ज्येष्ठाज्ञाने च दक्षे च क्रिया वामा तथोत्तरे ॥ ७-१५२ ॥   
  
रौद्री चेच्छा च मध्यस्था…  
  
  
ज्ञानाद्या अपराः, ज्येष्ठाद्यास्तु पराः ॥   
  
कारणानुसारेण परकारणस्वरूपवत् परशक्तिस्वरूपमप्याह ----   
  
  
…परा शक्तिः परापरा ।   
  
  
सर्वमेव परमपरं च व्याप्य स्थितेत्यर्थः ॥   
  
अत्रैव सोमसूर्याग्नीनाह ----   
  
  
दक्षिणे तु स्थितः सूर्यो वामे सोमो विराजते ॥ ७-१५३ ॥   
  
पाके प्रकाशकत्वे च मध्यस्थश्चैव पावकः ।   
  
  
पाके प्रकाशकत्वे चेति तन्निमित्तं पावकोऽग्निः । सोमसूर्ययोस्तु ----   
  
"वायति तपति सूर्यः सोमो वर्षति चामृतम्" (७-१५७)  
  
इति कार्यं वक्ष्यति ॥   
  
पाकप्रकाशौ विषयद्वारेण व्याचष्टे ----   
  
  
पाचयेत् सर्वपाकं हि सोमादिगुणसम्भवम् ॥ ७-१५४ ॥   
  
प्रकाशयेत् स्वसामर्थ्यात् परतत्त्वमनामयम् ।   
  
  
स्वसामर्थ्यादिति गुणीकृतप्राणादिवृत्तिवशोन्मग्नसंवित्स्वभावतया   
॥   
  
पूर्वं मध्यमार्गाश्रयदिनोदयानुसारं ग्रहादीनां स्थितिरुक्ता,   
इदानीं तु दक्षवामतदुभयाश्रयेणाप्याह ----   
  
  
राशयश्च ग्रहाः सर्वे ऋक्षयोगादयश्च ये ॥ ७-१५५ ॥   
  
चन्द्रसूर्यपथेनैव ते चरन्त्यनुपूर्वशः ।   
  
सूर्यसोमौ च ते सर्वे भुञ्जते क्रमशः प्रिये ॥ ७-१५६ ॥   
  
  
ते सर्वे इति भैरवाष्टकपर्यन्ताः, सोमसूर्यौ इति पृथग्वाहे पृथक्,   
समवाहे तु युगपद्, भुञ्जतेऽधितिष्ठन्ति ॥ १५६ ॥   
  
इत्थं च ----   
  
  
सोमसूर्यात्मकास्ते वै पथित्रयव्यवस्थिताः ।   
  
  
दक्षे प्राणसूर्यात्मानः, वामेऽपानसोमात्मकाः, मध्ये   
तूभयात्मकाः । एतच्च द्वितीयपटले आज्यत्रिपथविभागावसर एव   
विभक्तम् ॥   
  
सोमसूर्यात्मकत्वे च सति तेऽपि तत्फलप्रदा इत्याह ----   
  
  
वायति तपति सूर्यः सोमो वर्षति चामृतम् ॥ ७-१५७ ॥   
  
सोमसूर्यात्मकं यस्माज्जगत् स्थावरजङ्गमम् ।   
  
  
यतः प्रोक्तव्याप्त्या सूर्यसोमवाहसम्बद्धत्वात् सर्वं जगत्   
सूर्यसोमात्मकम्, "हिममपि दहति, वह्निरपि चाप्याययति स्पर्शनेन"   
इत्यनेन न्यायेन तत्तत्प्रमातृदेशकालन्यायेन विश्वस्य   
ह्लादतापकारित्वेनोपलम्भनात्, ततः सूर्य इति दक्षवाहो वायति   
शोषयति ("ओवै" शोषणे) सन्तापयति च, सोम इति वामवाहस्त्वमृतं   
वर्षत्याप्याययति । अतः क्रूरसौम्यहसद्धिसाधनपरेण तदौचित्येनैव   
प्रवर्तनीयमिति परमार्थः ॥   
  
किं च ----   
  
  
सौरो दक्षिणमार्गस्तु उत्तरायणसञ्ज्ञितः ॥ ७-१५८ ॥   
  
वामः सौम्यस्तु यः प्रोक्तस्तत्र वै दक्षिणायनम् ।   
  
सोमसूर्यात्म विषुवत्पुटद्वयविनिःसृतम् ॥ ७-१५९ ॥   
  
  
ऊर्ध्वाधोवाहवदत्राप्युत्तरायणादिविभागोऽस्तीत्यर्थः ॥ १५९ ॥   
  
अत्र सङ्क्रान्तिभेदं दर्शयति ----   
  
  
उदक्सङ्क्रान्तयः पञ्च पञ्च वै दक्षिणायने ।   
  
दक्षिणोत्तरयोर्मध्ये सङ्क्रान्त्या विषुवद्द्वयम् ॥ ७-१६० ॥   
  
  
"अहनि द्वादश प्रोक्ता" (७-१६८)  
  
इति वक्ष्यमाणस्थित्या बाह्येऽह्नि द्वादश वामदक्षमध्यसङ्क्रान्तयो   
नवशतप्राणापानवाहात्मानो भवन्ति ॥ १६० ॥   
  
अत्र फलं दर्शयति ----   
  
  
सौरश्च दक्षिणो मार्गस्त्वभिचारप्रसिद्धिदः ।   
  
आप्यायने तथा पुष्टौ शान्तिके सौम्य उत्तरः ॥ ७-१६१ ॥   
  
  
अथ सङ्क्रान्तिदशके क्रममादिशति ----   
  
  
दक्षिणादुत्तरं याति उत्तराद् दक्षिणं यदा ।   
  
दक्षिणोत्तरसङ्क्रान्तिः सा चैवं संविधीयते ॥ ७-१६२ ॥   
  
  
बाह्ये दक्षिणविषुवद्दिने वक्ष्यमाणानुसारं प्रातरान्तरं   
दक्षिणविषुवत्कालं समवाहेन स्थित्वा दक्षिणमार्गादुदेत्य   
उत्तरमार्गं याति, पुनरुत्तराद् दक्षिणं यदा याति तदा सा   
दक्षिणसङ्क्रान्तिरुत्तरसङ्क्रान्तिश्चोच्यते । एवं संविधीयते अनेनैव   
क्रमेण पुनरुत्तराद् दक्षिणं यातीति संविधीयते निश्चीयते । तेन   
दक्षिणोत्तरदक्षोत्तरदक्षेषु पञ्च सङ्क्रान्तीर्वहतीत्यर्थः ॥ १६२   
॥   
  
अथ षष्ठीमुत्तरविषुवत्सङ्क्रान्तिमाह ----   
  
  
दक्षिणस्यां यदा नाड्यां सङ्क्रामेत्तु यदोत्तरम् ।   
  
यावदर्धं तु तत्रस्थं मध्येनोत्तरतो वहेत् ॥ ७-१६३ ॥   
  
तावत्तद्विषुवत् प्रोक्तमुत्तरं तूत्तरायणे ।   
  
  
दक्षिणनाड्यां पञ्चसङ्क्रान्त्यात्मिकायां स्थित्वा यदा यदोत्तरं   
मार्गं सङ्क्रामेत्तदा मध्येनेत्युभाभ्यामुत्तरं विषुवद् भवतीति ।   
उत्तरायण इति दक्षिणवाहात्मकोत्तरायणाश्रयत्वात् । कथमित्याह-  
तत्रेति । दक्षिणस्थमर्धं प्राणीयं कृत्वोभाभ्यां पुटाभ्यां   
वहतीत्यर्थः । यावदुत्तरत इति च यद्व्याख्यातुमवशिष्टम्   
तस्यायमर्थः ---- ततोऽनन्तरमुत्तरत उत्तरात् प्रभृति   
वहेद्यावदुत्तरां पञ्चमीं सङ्क्रान्तिं यावत् ।   
तेनोत्तरदक्षोत्तरदक्षोत्तराः पञ्च सङ्क्रान्तीर्वहेदिति तात्पर्यार्थः   
। उत्तरेति सौत्रं द्विरावर्तनीयम् । टीकाकारैस्तु   
दक्षिणोत्तरमित्याद्युत्तरायण इत्यन्तमुत्तरविषुवद्विषयमेव   
व्याचक्षाणैः सङ्क्रान्तीनां विभागो न दशीतो, ग्रन्थपौनरुक्त्यं   
चाश्रितमत्र ॥   
  
अथ दक्षिणविषुवमाह ----   
  
  
उत्तराद् दक्षिणायां तु सङ्क्रामन् स वरानने ॥ ७-१६४ ॥   
  
यावदर्धं वहेत्तत्र अर्धं दक्षिणतो वहेत् ।   
  
विषुवद् दक्षिणं तावद् दक्षिणायनजं प्रिये ॥ ७-१६५ ॥   
  
  
पञ्चसङ्क्रान्तिरूपादुत्तरान्मार्गाद् दक्षिणस्यां नाड्यां   
सङ्क्रामन्नर्धं प्राणीयं तत्रेत्युत्तरे, अर्धं च दक्षिणे   
यावद्वहत्युभाभ्यां पुटाभ्यां समं वाहाद्   
दक्षिणविषुवदेतद्दक्षिणायनकालजातं भवतीत्यर्थः ॥ १६५ ॥   
  
अत्र विषुवद्द्वये फलमाह ----   
  
  
तत्र पूजा जपो होमो यत्कृतं मुक्तिदं भवेत् ।   
  
  
तत् ॥   
  
किं च ----   
  
  
ध्यानयोगेन दीक्षायां तत्स्थो वै मोचयेद् गुरुः ॥ ७-१६६ ॥   
  
  
ध्यानमत्र परतत्त्वविषयम् ॥   
  
तदित्थम् ----   
  
  
बाह्ये चैव त्वहोरात्रे अध्यात्मं तु वरानने ।   
  
चतुवींशतिसङ्क्रान्तीः प्राणहंसस्तु सङ्क्रमेत् ॥ ७-१६७ ॥   
  
  
हृदब्जदलाष्टकस्य प्रधाननाडीत्रयस्पर्शादेवमिति व्याप्तिज्ञाः ।   
प्राणहम्स इति प्राग्वत् ॥   
  
अत्रायं विभागः ----   
  
  
अहनि द्वादश प्रोक्ता रात्रौ वै द्वादश स्मृताः ।   
  
  
अत्रापि विषुवत्सङ्क्रान्तीनां विभागमाह ----   
  
  
पूर्वाह्णे विषुवत्त्वेकं मध्याह्ने तु द्वितीयकम् ॥ ७-१६८ ॥   
  
तृतीयं चापराह्णे वै अर्धरात्रे चतुर्थकम् ।   
  
चतुर्धा विषुवत् प्रोक्तमहोरात्रेण मुक्तिदम् ॥ ७-१६९ ॥   
  
  
तेन बाह्ये विषुवद्दिने पश्चिमरात्रिशेषघटिका सपादा दिनोदयाद्   
घटिका सपादा इत्येकं विषुवत् । ततः पञ्च क्रमेण सङ्क्रान्तयः   
प्रत्येकमर्धतृतीया घटिका एवेति दिनारम्भात् प्रभृति पादोना   
एताश्चतुर्दश घटिका भवन्ति । ततो द्वितीयं   
विषुवदर्धतृतीयघटिकाः । ततोऽपि पञ्च   
सङ्क्रान्तयस्तथैवेत्येवमियदन्तं पादोना एकान्नत्रिंशन्नालिका   
भवन्ति । ततोऽपि दिनादवशिष्टात् सपादा घटिका सपादा च   
रात्रिप्रारम्भघटिकेति तृतीयं विषुवदित्यनेन क्रमेणार्धरात्रे   
विषुवच्चतुर्थम् । यथा यथा दिननिशयोर्यो ह्रासो वृद्धिर्वा भवति,   
तथा सङ्क्रान्तीनामपि स मन्तव्य इति समुदायार्थः ।   
यदुक्तमस्मद्गुरुभिरशेषागमोपनिषदालोके तन्त्रालोके ----   
  
"विषुवद्वासरे प्रातः सांशां नालीं स मध्यगः ।   
  
वामेतरोदक्सव्यान्यैर्यावत्सङ्क्रान्तिपञ्चकम् ॥   
  
एवं क्षीणासु पादोनचतुर्दशसु नालिषु ।   
  
मध्याह्ने दक्षविषुवन्नवप्राणशतीर्वहेत् ॥   
  
दक्षोदगन्योदग्दक्षैः पुनः सङ्क्रान्तिपञ्चकम् ।   
  
नवासुशतमेकैकं ततो विषुवदुत्तरम् ॥   
  
पञ्चके पञ्चकेऽतीते सङ्क्रान्तेवीषुवद् बहिः ।   
  
यद्वत्तथान्तः सङ्क्रातिर्नवप्राणशतानि सा ॥   
  
एवं रात्रावपीत्येवं विषुवद्दिवसात् समात् ।   
  
आरभ्याहनीशावृद्धिह्राससङ्क्रान्तिगोऽप्यसौ ॥" (६-२०१-२०५)  
  
इत्यादि कालतत्त्वप्रकाशने षष्ठ आह्निके । यत्तु तत्र मध्याह्ने   
दक्षविषुवदित्युक्तम्, तद् बाह्योत्तरायणविषुवद्दिने प्रातरुत्तरविषुवद्   
भवतीत्याशयात् । इह तु बाह्यदक्षिणायनविषुवद्दिने   
प्रातर्दक्षिणविषुवद् भवतीत्याशयादन्यथोक्तम् ॥ १६९ ॥   
  
अथाध्यात्मसङ्क्रान्तीनां बाह्यकालस्थितिमादिशति ----   
  
  
चतुवींशतिसङ्क्रान्त्यः समधातोः स्वभावतः ।   
  
शतानि नव वै हम्स एकामेकां वहेत् सदा ॥ ७-१७० ॥   
  
  
समधातोः श्लेष्माद्यनुपहतस्य । अत्र च शुक्लप्रतिपदः प्रभृति   
दिनत्रयमादौ वामे मार्गे प्रथममर्धतृतीया घटिका हंसो वहति,   
ततोऽन्यद्दिनत्रयं दक्षिणे, ततोऽप्यन्यद्वामे, इत्यादिः क्रमः   
श्रीकालोत्तरादिशास्त्रोक्त-उदयज्ञप्त्यर्थं स्मर्तव्यः । यदुक्तं   
कालावल्याम् ----   
  
  
"तत्र तावदयं प्राप्य दर्शप्रतिपदं मरुत् ।   
  
समुदेति विधौ तावदादौ चन्द्रदिनत्रयम् ॥   
  
ततः सङ्क्रमते सूर्ये तत्राप्युदयते त्र्यहम् ।   
  
सङ्क्रम्य त्रयमेतस्मात् पुनरेति हिमद्युतौ ॥"   
  
इत्यादि ॥   
  
  
उपसंहरति ----   
  
  
एतन्मानं समाख्यातं…  
  
  
सङ्क्रान्तीनामिति शेषः ॥   
  
अन्यथाप्रवहनमिष्टेतरसूचकमित्याह ----   
  
  
…ऽन्यथा प्रवहेद्यदा ।   
  
इष्टं चैवाप्यनिष्टं च तदा संसूचयेत्तु सः ॥ ७-१७१ ॥   
  
  
समधातोरित्येव ॥   
  
यत एवम् ----   
  
  
आत्मार्थं वा परार्थं वा तस्माद्योगी निरूपयेत् ।   
  
  
आत्मार्थं निरूपयेद् आत्मना परीक्षीत । परार्थं निरूपयेद् इति   
परं निरूपणायां परीक्षायां नियुञ्जीत । अत्र निरूपयेदिति द्वौ   
णिचौ ॥   
  
अथात्र परीक्षाकालमाह ----   
  
  
पूर्वोदये तु सम्प्राप्ते भास्करस्य वरानने ॥ ७-१७२ ॥   
  
जीवितं मरणं चैव तदारभ्य विचारयेत् ।   
  
  
जीवितसंलग्नत्वात् सुखदुःखादिभोगस्य प्रथमं तत्परीक्षैव   
प्राधान्यादिहोपक्रान्ता । भास्करस्य दक्षिणप्राणस्य । पूर्वोदये इति   
प्रोक्तोभयवाहात्मकप्रातस्तनविषुवत्कालानन्तरं यदोदयो भवति, तदा   
प्रभृति विचारयेत् । अत्र च बाह्योत्तरायणे   
विषुवद्वासरप्रातस्तनकालात् प्रभृति परीक्षेत, इति कालावलीकारः   
। सर्वदैव प्राभातिकप्रोक्तान्तवीषुवत्कालोत्तरभाविदक्षवाहात्  
प्रभृति, इति गुरवः ॥   
  
तत्र ----   
  
  
सुसंयतमना योगी वीरो योगासनस्थितः ॥ ७-१७३ ॥   
  
संस्मरन्नात्मजं प्राणं सुषुम्नान्तर्गतं प्रिये ।   
  
  
सुसंयतत्वं मनसो विषयाकलुषितत्वम्, वीरः   
प्राणवाहनिभालनैकाग्रः । योगासनं पद्मासनादि । आत्मजं प्राणम्   
इति व्याख्यातावरोहक्रमेण चित्स्वरूपादेवोत्थितम्, सम्यक् स्मरन्   
दिव्यकरणबन्धक्रमेण पूर्वोक्तानुप्रवेशयुक्त्या परामृशन् ॥   
  
अतश्च ----   
  
  
सुप्रशान्तस्तदा तिष्ठेत् प्राणैकगतमानसः ॥ ७-१७४ ॥   
  
  
मध्यप्राणवाहावधानेन प्रत्ययान्तरप्रशमात् सुप्रशान्तः ॥ १७४ ॥   
  
एवं सर्वप्रसरभित्तिभूतनिभालितसुषुम्नामार्गस्य योगिनो यदा ----   
  
  
प्राणसङ्क्रान्तिकालो वै पिङ्गलैकस्थितो वहेत् ।   
  
प्रवाहे विषुवद् देवि ज्ञात्वा कालं समादिशेत् ॥ ७-१७५ ॥   
  
  
ज्ञात्वेत्यतोऽनन्तरं तदेत्यध्याहार्यम्, तेनायमर्थः ----   
मध्यपथनिभालनपुरंसरं प्रभातकालमुभयवाहात्मकं निभाल्य,   
तदनन्तरं पिङ्गले दक्षिणमार्गे एवैकस्मिन्   
यथोक्तदक्षिणवामक्रमवाहोल्लङ्घनात्स्थितं चिरकालं   
समवस्थानमुपलक्ष्य तादृशि प्रवाहे कालम् इति स्वस्य परस्य वा   
मृत्युमादिशेत् ॥ १७५ ॥   
  
एतद्विभजति ----   
  
  
एकाब्दं जीवितं ज्ञेयमहोरात्रेण सुव्रते ।   
  
अब्दद्वयं स जीवेत्तु अहोरात्रद्वयेन तु ॥ ७-१७६ ॥   
  
त्र्यब्दं तु त्रिभिरेवात्र चतुभीश्चतुरब्दकम् ।   
  
पञ्चाब्दं पञ्चदिवसैः षड्भिः षड्वर्षमेव च ॥ ७-१७७ ॥   
  
सप्तभिः सप्त वर्षाणि जीवेदष्टाष्टभिदीनैः ।   
  
नवभिर्नववर्षाणि दशभिर्दश एव च ॥ ७-१७८ ॥   
  
दिनैकादशकेनैव वर्षैकादशकं प्रिये ।   
  
दिनैर्द्वादशभिर्योगी जीवेद् वर्षाणि द्वादश ॥ ७-१७९ ॥   
  
सप्तयामप्रवाहेण षण्मासानथ जीवति ।   
  
प्रहरान् षड्वहेद्यस्य मासांस्त्रीन् वै स जीवति ॥ ७-१८० ॥   
  
पञ्चप्रहरवाहेन द्व्यर्धमासायुरेव सः ।   
  
चतुभीः प्रहरैर्देवि मासमेकं स जीवति ॥ ७-१८१ ॥   
  
प्रहरत्रयवाहेन मासार्धं चैव जीवति ।   
  
प्रहरद्वयं वहेद्यस्य दिनान्यष्टौ स जीवति ॥ ७-१८२ ॥   
  
चतुरः प्रहरान् जीवेत् प्रहरं तु वहेद्यदा ।   
  
प्रहरार्धं वहेद्यस्य स जीवेत् प्रहरद्वयम् ॥ ७-१८३ ॥   
  
  
अत्र प्रोक्तनवशतप्राणवाहातिरेकेण यदि द्वादशदिवसाद्येकान्तानि   
दिनानि समधातोः प्राणः पिङ्गलायामेवैकस्यां स्थितो   
वाममार्गासंस्पर्शे वहेत् तत्तावत् सङ्ख्यान्येव वर्षाणि जीवितं   
भवति । सप्तप्रहराद्यर्धप्रहरान्ते तु स्ववाहाभ्यधिके वाहे   
षट्त्रिद्व्यर्धैकमासतदर्धदिनाष्टक-   
चतुदीनैकदिनदिनार्धमायुर्भवति । कश्चित्तु   
नवशतिकाद्वाहादनन्तरं प्राणापानवाहात्मकान्तरदिनस्थित्या   
दिनविभागं स्वपरपरीक्षार्थं   
तुटिचतुष्ट्यात्मकान्तरप्रवहणस्थित्या च प्रहरविभागं   
स्वपरीक्षार्थमेव व्याकृतवान्, अनुभवबाधं च बाह्यदिनादिवाहे   
प्रोक्तवान् सप्तप्रहरादिवाहं तु बाह्यमभ्युपेत्योपेक्ष्यमेत् । यतो यदि   
बाह्यानि द्वादशापि दिनान्यायातमृत्योः प्राणो वहति,   
तत्कोऽत्रानुभवबाधः । न   
तथोपलम्भोऽस्तीत्यनायातमृत्युनाऽनवधानेन चैतद्वक्तुं शक्यम् ।   
इतरस्य तु तथा चोपलम्भो भवत्येव ।    
तुटिचतुष्टयात्मकप्रहरस्थित्या च सप्तादिप्रहरवाहोऽत्यन्तासम्बद्ध   
एव, नहि कस्यचिदपि जातुचित् प्राणापानवाहः स्वाभाविकीं   
द्वासप्तत्यङ्गुलतामुत्सृज्य वहति, चतुष्प्रहरवाहे च   
षट्त्रिंशदङ्गुलान्तेऽपानस्याप्रवेशे तदैव मरणप्रसङ्गः । किं   
च तथाविधांशांशिकावाहो योगिना महता प्रयत्नेन   
साधितस्तत्तत्सिद्धिप्रद इत्यमावस्याप्रयत्नेन घटितः सिद्धिप्रद एवं   
भवेन्न तु जीवितावसानसूचकः । पिङ्गलैकस्थित इति चात्राश्लिष्टम् ।   
यदि तु योगिभिरत्र पक्षे वाग्भरो दीयते, तन्नेयार्थमप्येतत् साध्वेव   
नास्माकं ग्रहः कश्चित्, तदपि तु दिनवाहः स्वपरीक्षार्थः,   
यामवाहस्तु स्वपरपरीक्षार्थ इत्यत्र न वचनं किञ्चिदस्ति;   
प्रहरादिवाहव्यवस्था च बाह्याप्यभ्युपगम्यत इति स्फुटमिदं   
स्वमनीषामात्रकल्पितम् ---- इत्यलं पूर्वैः सह निर्बन्धेन ।   
विपर्यस्तस्त्वागमार्थावबोधोऽनुष्ठान-  
  
  
विपर्यासहेतुर्माभूदित्याशयेनैतदुक्तम् ॥ ७-१८३ ॥   
  
  
किं च ----   
  
  
सद्यो मृत्युर्भवेत्तस्य यस्य हंसस्त्रिमार्गगः ।   
  
  
सद्य इति तस्मिन्नेवार्धप्रहरे । त्रयो मार्गाः नासारन्ध्रे मुखं च ॥   
  
अब्दादिजीवितं च तत्परीक्षाकालात् प्रभृति गणयेदित्याह ----   
  
  
यदारभ्य निरूप्येत प्राणे वै कालमीश्वरम् ॥ ७-१८४ ॥   
  
मासः पक्षो दिनं वर्षं तदहः प्रभृति प्रिये ।   
  
संलक्ष्यैवं प्रयत्नेन तत्काले निश्चयो भवेत् ॥ ७-१८५ ॥   
  
  
यतो बाह्यात् कालादारभ्य सकलकालव्यवस्थोत्थापकत्वात्कालम्,   
प्रभविष्णुतया विश्वस्याक्रमणाच्चेश्वरम् प्राणे प्रकृष्टेन   
निभालनात्मना यत्नेनैवमुक्तयुक्त्या निरूपयेत् परीक्षेत्, ततः प्रभृति   
मासपक्षदिनवर्षादि सम्यग् लक्षयित्वा तत्काले निश्चयो   
भवेदर्थाज्जीवितस्येति सम्बन्धः ॥   
  
उपसंहरति ----   
  
  
उत्तरायणजे काले एवं ते कथितं मया ।   
  
  
उत्तरायणमत्र दक्षिणनासापुटवाहः, तस्य संहारप्रधानत्वात् ॥   
  
प्रसङ्गात् प्रकारान्तरं मृत्युज्ञानार्थं प्रतिजानीते ----   
  
  
अयुक्तस्यापि च प्राणे मृत्युज्ञानं निबोध मे ॥ ७-१८६ ॥   
  
  
तदाह ----   
  
  
कर्णरन्ध्रकृताङ्गुष्ठो घोषं न शृणुते यदा ।   
  
मरणं तस्य देवेशि षण्मासेन विनिदीशेत् ॥ ७-१८७ ॥   
  
  
घोषं द्रुतसरिच्छब्दानुकारं न शृणोति । तदन्तःस्थं   
चीरवागाख्यप्राणिकार्यचिञ्चिनीतुल्यं शब्दं शृणोत्येव ॥ १८७ ॥   
यदा तु तमपि ----   
  
  
घोषमध्ये परं शब्दं चीरवाक्चिञ्चिनीरवम् ।   
  
मासमेकं स जीवेत्तु न शृणोति यदा प्रिये ॥ ७-१८८ ॥   
  
  
कर्णरन्ध्रकृताङ्गुष्ठ इत्यनुवर्तते ॥ १८८ ॥   
  
प्रसङ्गादन्यदप्याह ----   
  
  
उत्पाटं चैव काणं च मृत्युयोगं च मे शृणु ।   
  
  
तत्र ----   
  
  
सङ्क्रान्तिपञ्चकं प्राणो मुखरन्ध्रे वहेद्यदा ॥ ७-१८९ ॥   
  
तमुत्पाटं वदेद्योगं…  
  
  
प्राणस्य स्वस्थानानसापथादुत्पाटनादयमुत्पाटः ॥ १८९ ॥   
  
  
यदाह ----   
  
  
…ष्थानात् स्थानान्तरं व्रजेत् ।   
  
  
अतश्चेदृगरिष्टलक्षणयुक्तोऽपि स्थानात् स्थानान्तरमुद्भ्रान्तपत्रिवद्   
भ्रमति, इत्यप्यत्रार्थः ॥   
  
किं च, ईदृशोत्पाटवतः ----   
  
  
वित्तनाशस्तथोद्वेगो रोगवृद्धिश्च जायते ॥ ७-१९० ॥   
  
सुहृद्गृहविनाशश्च तेजोहानिश्च जायते ।   
  
  
काणमाह ----   
  
  
दक्षिणे पुट एकस्मिन् दक्षिणायनवजीते ॥ ७-१९१ ॥   
  
सङ्क्रान्त्यष्टकवाहेन काणयोगो भवेद्धि सः ।   
  
  
दक्षिणायनेन वामपुटवाहेन वजीते मध्ये तद्रहिते । एवं चाभिदधत्   
यत्  
  
"त्रिंशत्प्राणक्षयोदयाः" (७-२०२)  
  
इति मृत्युयोगे सङ्क्रान्तिस्वरूपं वक्ष्यति, तदिहापि सम्बन्ध्यमिति   
सूचयति, दक्षिणायने प्राप्त्यभावाद्वर्जनानुपपत्तेः । अतश्च   
वामवाहनिमीलनेन दक्षिणैकवाहात् काणः इव काणः ॥   
  
अतश्च ----   
  
  
भगन्धरोऽनुग्रन्थश्च नेत्ररोगश्च कामला ॥ ७-१९२ ॥   
  
शूलं विस्फोटिका दुःखमुरोदोषा भवन्ति च ।   
  
  
भगन्धरः पायुरोगः । अनुग्रन्थः सशूलोऽतीसारः । नेत्ररोगः   
तिमिरामयः । विस्फोटिका पिटिका । उरोदोषा उरःक्षताद्याः ॥    
  
वामकाणमुक्त्वा दक्षिणकाणमाह ----   
  
  
वामनासापुटेनैव सङ्क्रान्तीश्च त्रयोदश ॥ ७-१९३ ॥   
  
  
यदि प्राणो वहेत् तदा दक्षिणवाहनिमीलनादयमपि काणः ॥ १९३ ॥   
  
तस्मात् ----   
  
  
ज्वरः शिरोऽतीः शूलं च अर्शांसि स्तम्भ एव च ।   
  
मूत्रकृच्छ्रं प्रमेहश्च पाण्डुरोगश्च जायते ॥ ७-१९४ ॥   
  
  
प्रमेहः शुक्लादिप्रस्रावः ॥ १९४ ॥   
  
तदित्थं प्राणः ----   
  
  
इडास्थः श्लेष्मणा व्याधिं प्रकोपयति सुव्रते ।   
  
  
व्याधिमिति ज्वरादिपाण्डुरोगान्तम् ॥   
  
अस्य व्याधेर्जातस्योदयकालं निरूपयति ----   
  
  
यस्मिंश्चारे निरूप्येत तत्कालदिवसे परे ॥ ७-१९५ ॥   
  
व्याधिभिः पीड्यते सर्वैर्वामवामेतरेतरे ।   
  
  
वामे तदितरस्मिन् दक्षिणे च काणयोगः, इतरत्र च मुखे उत्पाटो यत्र   
वाहकाले दृश्यते, ततः परत्र दिवसे तत्काल एव प्रोक्तव्याधिभिः   
पीड्यत इत्यर्थः ॥ १९५ ॥   
  
एवमुत्पाटकाणौ द्वौ निर्णीय, मृत्युयोगमव्याकृत्य   
प्रसङ्गान्नासापुटभागस्पर्शं शुभादिसूचकं निरूपयति ----   
  
  
अथान्यत् स्पर्शविज्ञानं नासाधस्तात्तथोपरि ॥ ७-१९६ ॥   
  
  
वक्ष्यामीति शेषः ॥ १९६ ॥   
  
तत्र ----   
  
  
ऊर्ध्वेन स्पृशतश्चोर्ध्वं रुग्दोषाः प्राक्प्रचोदिताः ।   
  
  
स्युरिति शेषः । ऊर्ध्वेन इति ऊर्ध्ववाहिना प्राणेन । ऊर्ध्वम् इति   
नासायाः । अत्र च दक्षिणेनोत्तरस्थं सम्बध्यते ॥   
  
ऊर्ध्वेनोक्त्वा अध आह ----   
  
  
वाचाक्रोशाभिभवनं दक्षिणेन वहेद्यदा ॥ ७-१९७ ॥   
  
  
"दक्षिणेन स्पृशेत्" इति पाठे पूर्वेण सह एकवाक्यतया व्याख्येयम् ॥   
१९७ ॥   
  
किं च ----   
  
  
मध्ये मध्यपुटस्पशीं पराभिभवतां व्रजेत् ।   
  
  
मध्ये इति सर्वपार्श्वस्पर्शवर्जम् मध्यपुटी मध्यवंशस्तत्स्पशीं  
च ॥   
  
किं च ----   
  
  
इतश्चेतश्च बहुधा सङ्क्रान्त्येका वहेद्यदा ॥ ७-१९८ ॥   
  
पूजनं बहुसम्मानं लाभस्तस्य भवेत्तदा ।   
  
  
सङ्क्रान्तिगतानि नव प्राणशतानि । इतश्चेतश्च इति   
वामदक्षिणवाहयोर्यदि पर्यायेण बहुशो वहेत् प्राणस्तदा पूजादिकं   
भवति । यत्तु कश्चिद् "यदा" इत्यत्र "तदा"ति पठित्वा पूर्वेण   
पराभिभवेन फलेन श्लोकार्धं योजितवान्, पूजनं बह्वित्यर्धं   
चोत्तरश्लोकेन, तदासारत्वादुपेक्ष्यम् ॥ १९८ ॥   
  
किं च ----   
  
  
मन्दचारे सुषुम्नायां प्राणहंसो वहेद्यदा ॥ ७-१९९ ॥   
  
भूलाभो धर्म एश्वर्यं भवेच्चात्र प्रियागमः ।   
  
  
सुषुम्नायाम् इति मध्यमार्गे स्वरसत एव यदा वहेदिति व्याकर्तव्यम्, न तु   
यथा बृहट्टीकाकारेण व्याकृतं नासापुटमध्य इति ॥   
  
एवं प्रासङ्गिकमुक्त्वावशिष्टं मृत्युयोगं निर्णेतुमाह ----   
  
  
द्वादशैव तु सङ्क्रान्तीर्वहेद्विषुवतैकतः ॥ ७-२०० ॥   
  
तदैकवत्सरेणैव मरणं तु समादिशेत् ।   
  
ह्रसेत् सङ्क्रान्तिरेकैका मास एको ह्रसेत्तदा ॥ ७-२०१ ॥   
  
  
विषुवतेति "उद्वतो निवतः" इति   
प्रयोगदर्शनादर्हार्थवत्यन्तस्यानव्ययत्वात्तृतीया । तेन   
वामदक्षिणयोर्युगपदवस्थित्या यदि द्वादश सङ्क्रान्तिः    
समनन्तरवक्ष्यमाणत्रिंशत्प्राणचारात्मकैकसङ्क्रान्तिकलनया   
षष्ट्यधिकत्रिशतिकवाहात्मिका नवशतिकं स्वाभाविकं वाहमपास्य,   
एकत इत्येकप्रघट्टकेन वहेत्, तदा मासेन मरणं सूचयति । एकैका   
तु सङ्क्रान्तिर्यदि ह्रसेद् इत्येकादशदशादिसङ्क्रान्तीर्यदा वहेत् तदा   
तावद्भिर्मासैर्मरणम्, यावत् स्वाभाविकनवशतिकविषुवद्वाहोल्लङ्घने   
यद्येकां त्रिंशत्प्राणचारात्मिकां सङ्क्रान्तिं वहेत् तदा मासेन   
मरणं निश्चेयम् । पूर्वं  
  
"शतानि नव वै हम्स एकामेकां वहेत् सदा ।" (७-१७०)  
  
इति यत् सङ्क्रान्तेर्मानमुक्तम्, तदेवोत्पाट-काण-योगसङ्क्रान्तीनां   
दक्षिणायनवजीते (७ । १९१) इत्यभिधानादिति निर्णीतम् ॥ २०१ ॥    
  
मृत्युयोगे त्वन्यथेत्याह ----   
  
  
सङ्क्रान्त्येका वरारोहे त्रिंशत्प्राणक्षयोदया ।   
  
  
प्राणापानवाहस्य अहोरात्रत्वेन उक्तत्वात् तत्त्रिंशता इह   
सङ्क्रान्तिर्मन्तव्या, इत्यर्थः ॥   
  
इत्थमीदृश्येकैव सङ्क्रान्तिर्यदि स्वाभाविकं विषुवद्वाहमपास्य,   
तत्स्थाने ----   
  
  
दिने दिने वहेद् बाह्ये यावत् त्रिंशद्दिनानि तु ॥ ७-२०२ ॥   
  
  
तदा ----   
  
  
मासान्ते तु भवेन्मृत्युः सद्य एव वरानने ।   
  
  
तदित्थम् ----   
  
  
मृत्युयोगः समाख्यातो मया ते वरवणीनि ॥ ७-२०३ ॥   
  
  
अत्रापि पूर्ववत् परीक्षाकालात् प्रभृति प्रोक्ताशुभसूचककालगणना   
कार्येत्याह ----   
  
  
अब्दं मासं तथा पक्षं तिथिं वेलां यदाभ्यसेत् ।   
  
यत्कालात्तु समारभ्य तत्कालं तु समादिशेत् ॥ ७-२०४ ॥   
  
  
यत्कालादभ्यसेद्यदा परीक्षितुमुपक्रमेत, ततः कालादारभ्य   
वर्षमासादि मरणादिसूचकं क्रमेण स्वात्मनः परस्य वा   
कथयेदित्यर्थः ॥ २०४ ॥   
  
तदीदृशमेवंविधशुभाशुभसूचकम् ----   
  
  
इडासुषुम्नामार्गेण प्राणचारं विदुर्बुधाः ।   
  
  
सावधाना एव योगिनो जानीयुः, न त्वन्य इत्यर्थः । इडासुषुम्ने   
पिङ्गलां विषुवं चोपलक्षयतः ॥   
  
उपसंहरति ----   
  
  
दक्षिणायनजे काले एवं ते कथितं शुभम् ॥ ७-२०५ ॥   
  
  
दक्षिणायनजः कालो वामपुटवाहः । एतदपि   
पूर्ववदुपलक्षणपरमेव ॥ २०५ ॥   
  
यदर्थमियदुक्तम् तत्प्रस्तावयति ----   
  
  
एवं शरीरजे काले मृत्युं चाशुभमेव च ।   
  
ज्ञात्वा योगी जयेन्मृत्युमशुभान्यप्यशेषतः ॥ ७-२०६ ॥   
  
  
स्वस्य परस्य वा ॥ २०६ ॥   
  
कथमित्याह ----   
  
  
ध्यात्वा कालेशस्वच्छन्दं हंसं वा सकलेश्वरम् ।   
  
  
कालस्य स्थूलसूक्ष्मादिभेदवतो बाह्यान्तरादिरूपस्य सर्वस्येशं   
यथारुचि निर्भासकम्, हंसं व्याख्यातपरनिष्कलस्वरूपं   
श्रीस्वच्छन्दं सकलस्य जगत ईश्वरं ध्यात्वा अनुप्रवेशयुक्त्या   
स्फुटीकृत्य योगी मृत्युं जयेदिति पूर्वेण सङ्गतिः ॥   
  
कुत्रस्थोऽसौ कीदृग् ध्येयः ? ---- इत्याह ----   
  
  
नासिकारन्ध्रमार्गस्थः स सृजेत् संहरेज्जगत् ॥ ७-२०७ ॥   
  
त(न्त्र)१स्थः कलयेत् सर्वं सर्वभूतेष्ववस्थितः ।   
  
  
"यः सर्वभूतेषु स्थावरजङ्गमरूपेषु" ----   
  
ङादाख्यं यत्परं बीजं सर्वभूतेष्ववस्थितम्" (कालो० १ । ५)  
  
इति तन्त्रान्तरोक्तस्थित्या अवस्थितः, नसते कौटिल्येन गच्छतीति नासिका   
मध्यशक्तिः, तद्रन्ध्रमार्गे सौषुम्ने धाम्नि स्थितो   
यथोक्तावरोहक्रमेण प्राणरूपतां श्रित्वा नासायां रन्ध्रमार्गेषु   
च चक्षुरादिसुषिरभूमिषु स्थितः, स उन्मेषनिमेषयुक्त्या   
बाह्यान्तररूपं जगत् सृजेत् संहरेच्च । यतस्तत्रस्थः सन् सर्वं   
कलयेद् अन्तरवस्थितं बहिः क्षिपेत्, बहिराभासितं चान्तः क्षिपेत्,   
अथ च कलयेद् गणयेत् वैचित्र्येण स्थापयेत् जानीयात् परामृशेच्च,   
कलतेः क्षेपसङ्ख्यानगतिशब्दार्थत्वात् ॥   
  
तेनेदृशं स्वच्छन्दनाथं कालेश्वरम् ----   
  
  
तत्स्थं ध्यात्वा जयेन्मृत्युं…  
  
  
मध्यधाम्नः प्रभृति अशेषरन्ध्रव्याप्त्यावस्थितं   
परचैतन्यविमर्शसारमकालकलितम्, ध्यात्वा इति स्वात्मरूपत्वेन   
प्रत्यभिज्ञाय तदवष्टम्भेनावस्थितो मृत्युं जयत्येव ॥   
  
यतः ----   
  
  
…णाकालस्थं कलेत् प्रभुः ॥ ७-२०८ ॥   
  
  
अकाले कालातीतपरमेश्वरात्मनि यस्तिष्ठति तदभेदेन स्फुरति तं   
प्रभुः परमेश्वरो न कलयेत्, स्वात्मनि क्रियावरोधात् ॥ २०८ ॥    
  
यदि चात्रैव पदे योगीन्द्रः सततावहितो भवति, तदास्य ----   
  
  
ध्यानयुक्तस्य षण्मासात् सर्वज्ञत्वं प्रवर्तते ।   
  
कालत्रयं विजानाति कालयुक्तस्तु योगवित् ॥ ७-२०९ ॥   
  
  
परस्वच्छन्दस्वरूपसमावेशरसेन धीसन्तानोत्तेजनात् षाण्मासिकात्   
सर्वं कालाग्न्यादिशिवान्तं जानाति, यदा तु तत्समावेशरसाच्छुरित   
एव काले प्राणचारे युक्तोऽवहितो भवति, तदातीतवर्तमानानागतं   
सर्वं जानाति योगिवरः ॥ २०९ ॥   
  
किं च ----   
  
  
कालहंसं स तु जपन् ध्यायन् वापि महेश्वरि ।   
  
स भवेत् कालरूपी वै स्वच्छन्दः कालवच्चरेत् ॥ ७-२१० ॥   
  
हतमृत्युर्जरां त्यक्त्वा रोगैः सर्वभयोज्झितः ।   
  
  
पूर्वनिर्णीतो यः परनिष्कलभट्टारकात्मा हंसः, स एव   
निर्णीतहानसमादानधर्मतया विश्वं कलयन् कालहम्स इतीह उक्तः ।   
तं जपन् ध्यायन् वेति   
पञ्चप्रणवाधिकारयोजनिकाग्रन्थोक्तव्याप्तिचिन्तनया   
भूयोभूयस्तद्विश्रान्तिपरत्वेन   
चतुष्कलभट्टारकमन्त्रोच्चारावर्तनेन जपन्,   
कालरूपीत्यशेषविश्वकलनात्मकं कालरूपं प्रशस्तं विद्यते यस्य   
श्रीस्वच्छन्दभट्टारक एवासौ स्यात् । तद्वदेव च विचरेत सर्वदैव   
पञ्चविधकृत्यकारितया प्रसरेत् । रोगेर्हेतुभिः कृतं यद्भयम्,   
तेनोज्झितः ॥   
  
किं चास्य ----   
  
  
विज्ञानं श्रवणं दूरान्मननं चावलोकनम् ॥ ७-२११ ॥   
  
सर्वैश्वर्यगुणावाप्तिर्भवेत् कालजयात् सदा ।   
  
  
दूरादिति सर्वत्र योज्यम् । विज्ञानं बुद्धेः, मननं मनसो व्यापारः,   
अवलोकनं चक्षुषः । एतच्च   
सर्वान्तरर्बहिष्करणव्यापारोपलक्षणपरम् । तदेवं   
सर्वरन्ध्रव्यापकदेशकालातीतस्वच्छन्दभैरवात्मकहंस-  
स्वरूपात्मताव्याप्तौ शरीरेन्द्रियादिभूम्युत्तरणात् पुनश्च   
परतत्त्वरसेन    
तदास्फुरणाज्जरामृत्युरोगमितविषयज्ञानानैश्वर्याद्य-   
भावोऽर्थसिद्ध इवेत्युक्तम् ॥   
  
इदानीं दक्षिणवाममध्यवाहेषु क्रमेण हंसध्याने तदुचितं   
मृत्युजयमादिशति ----   
  
  
दक्षनासापुटे ध्यात्वा ब्राह्मैश्वर्यमवाप्नुयात् ॥ ७-२१२ ॥   
  
तदायुस्तत्समं वीर्यं भूतकालं च वेत्त्यतः ।   
  
भविष्यज्ज्ञो भवेद्वामे विष्णुतुल्यबलश्च सः ॥ ७-२१३ ॥   
  
तत्समं चैतदैश्वर्यं तदायुर्योगिराड् भवेत् ।   
  
भूतं भव्यं भविष्यच्च सर्वं जानाति मध्यतः ॥ ७-२१४ ॥   
  
नित्यं वै ध्यानयोगेन रुद्रस्य समतां व्रजेत् ।   
  
आयुषा बलवीर्येण रूपैश्वर्येण तत्समः ॥ ७-२१५ ॥   
  
ब्रह्मणः परभावेन एश्वरं पदमाप्नुयात् ।   
  
विष्णोः सदाशिवैश्वर्यं परभावादवाप्नुयात् ॥ ७-२१६ ॥   
  
रुद्रस्य यः परो भावो ध्यात्वा तं तु शिवो भवेत् ।   
  
  
इह ----   
  
"ब्रह्मेश्वरौ च दक्षस्थौ वामे विष्णुसदाशिवौ ।   
  
मध्ये रुद्रशिवौ प्रोक्तौ… ॥" (७-१५१)  
  
इति नाडित्रय एव षट्कारणावस्थितिः परापरभेदेन पूर्वमुक्ता ।   
तेन दक्षवामनाडिषु यदि हंसं ब्रह्मविष्णुरुद्ररूपमपरया   
व्याप्त्या ध्यायन् विमृशति, तदा तद्बलवीर्यैश्वर्ययोगी भवति ।   
अतीतभाविवर्तमानरूपत्रैकालिकं विश्वं जानाति । अत्र च   
ब्रह्मादीननया व्याप्त्या ईश्वरसदाशिवशिवरूपान् ध्यात्वा   
तद्रूपतां लभते ॥   
  
उपसंहरति ----   
  
  
एवं मृत्युजयः ख्यातः…  
  
  
अथ ----   
  
  
…ऽमृतं ध्यायतो जयः ॥ ७-२१७ ॥   
  
  
मृत्योरेवेति शेषः ॥ २१७ ॥   
  
कथमित्याह ----   
  
  
नाडिभिन्नालरन्ध्रस्थं हृत्पद्मं षोडशच्छदम् ।   
  
ध्यात्वा सितं सुविकचं कलाषोडशकान्वितम् ॥ ७-२१८ ॥   
  
सम्पूर्णावयवं चन्द्रं कणीकाकारविग्रहम् ।   
  
तन्मध्ये चिन्त्यमात्मानं शुद्धस्फटिकनिर्मलम् ॥ ७-२१९ ॥   
  
क्षीरामृतार्णवावस्थकल्लोलामृतपूरितम् ।   
  
उपरिष्टाद् द्वितीयाब्जं शाक्तामृतमहोदधौ ॥ ७-२२० ॥   
  
तच्चाधो मुखपद्मं तु परिपूर्णेन्दुकणीकम् ।   
  
तन्मध्ये चिन्तयेद्धंसमधो बिन्दुशिखान्वितम् ॥ ७-२२१ ॥   
  
वर्षन्तममृतं दिव्यं समन्तात् संविचिन्तयेत् ।   
  
आत्मोर्ध्वरन्ध्रमार्गेण प्रविष्टं तच्च चिन्तयेत् ॥ ७-२२२ ॥   
  
सितं सुबहुलं सान्द्रममृतं मृत्युनाशनम् ।   
  
तेनाप्लावितमात्मानं पूर्यमाणं विचिन्तयेत् ॥ ७-२२३ ॥   
  
पद्मनालनिबद्धैश्च नाडीरन्ध्रमुखैः सदा ।   
  
अमृतापूरितं देहं सर्वमेव विचिन्तयेत् ॥ ७-२२४ ॥   
  
एवं वै नित्ययुक्तात्मा अमृतेशसमो भवेत् ।   
  
व्याधीन् मृत्युं जरां त्यक्त्वा क्रीडते त्वणिमादिभिः ॥ ७-२२५ ॥   
  
एवं तस्यामृतध्यानात् कालमृत्युजयो भवेत् ।   
  
  
हृद्द्वाशान्तोर्ध्वाधः स्थितं   
श्रीपूर्वाद्युक्तामृतादिदेवतावाच्यकारादि-  
वर्णषोडशककलिततावत्पत्रविकसितसितकमलमध्यस्थम्,   
अधःकमलकणीकापूर्णेन्दुबिम्बनिष्ठम्,   
उर्ध्वाब्जकणीकापूर्णेन्दुमध्यस्थाधोमुखसितचतुष्कलबिन्दु-   
प्रकाशप्रसरत्सुधासारपूरितब्रह्मरन्ध्रविसृतकल्लोलप्लावितम्,   
अमृतराशिमध्यगम्, आत्मानं स्फटिकप्रभं विचिन्त्य, तदमृतं   
तदधःस्थसिताब्जनालरन्ध्रनानानाडीमुखैर्   
उच्छलत्समस्तदेहव्यापकं यः षण्मासान् सततं चिन्तयति, स   
गतव्याधिरजरामरणोऽणिमादिसिद्धिभागमृतेशभैरवतुल्यो भवतीति   
पिण्डार्थः । नाडिरूपतया भिद्यन्ते नानारूपत्वेन स्फुरन्ति यानि   
नालरन्ध्राणि, अर्थादधोऽब्जगतानि तत्स्थमिति, तैर्ग्रन्थिस्थानगतैः   
सम्बद्धम्, नालमत्र मध्यनाडीरूपम्, क्षीरं   
क्षीरोदाद्यदुद्भूतममृतम्, तद्रूपोऽर्णव इति सङ्गतिः । अमृतं   
चात्र परशक्त्यानन्दसारम् ॥   
  
एवं सर्वनाडीमार्गत्रयाश्रयहंसध्यानादमृतध्यानाच्च   
मृत्युजयमभिधाय, तात्त्विकमनुत्तरसाररूपमादेष्टुमुपक्रमते ----   
अथवा परतत्त्वस्थः सर्वकालैर्न बाध्यते ॥ २२६ ॥   
  
अथवेत्यनेनेदं ध्वनति ----   
  
कतिपयकालशरीरस्थैर्यादिमृत्युजयप्रकारेभ्योऽयमन्य एवातिविर (ल१)   
महायोगीन्द्रहृदयङ्गमस्तत्प्रकारो यत्र देहावस्थित एव   
श्रीस्वच्छन्दभैरवतां सर्वदैव समाविशति कोऽपि (अ)पश्चिमजन्मा   
जन इति ॥ २२६ ॥   
  
तत्र यादृक्परं तत्त्वम्, यथा च तन्मयीभावस्तदादेष्टुमाह ----    
  
  
चिन्तयेत् परमं तत्त्वं कालचारविवजीतम् ।   
  
कलाकलङ्कनिर्मुक्तं निष्कलं परमं पदम् ॥ ७-२२७ ॥   
  
  
चिन्तयेत् स्वाभेदेन विमृशेत्, परं तत्त्वं हृद्द्वादशान्तस्फुरितं   
चिदानन्दघनात्मकम्, कालचारेण बाह्येनान्तरेण च वजीतम्,   
कलाकलङ्केन कल्पनामलेन शून्यम्, अत एव   
चतुष्कलवदकारादिकलायोगाभावाद् निष्कलम् परमं पदमनुत्तरं   
धाम ॥ २२७ ॥   
  
न केवलं परमं धामेदृग् यावत् ----   
  
  
निष्कलं चात्मतत्त्वं तु…  
  
  
आत्मतत्त्वं समनोपरि शुद्धात्म, निष्कलं त्यक्तसमनान्तभेदकलनम् ॥   
यतः ----   
  
  
…कलङ्को देह उच्यते ।   
  
संयुक्तः कारणैः षड्भिः सर्वतत्त्वसमन्वितः ॥ ७-२२८ ॥   
  
वर्णो बिन्दुस्तथा नादो व्यापिनीशक्तिसंयुतः ।   
  
समनावधिपर्यन्तः कलङ्काधार उच्यते ॥ ७-२२९ ॥   
  
  
एतदुक्तं भवति ---- यथायं स्थूलस्तत्त्वादिरूपो देहः कलङ्कः,   
तथा कारणापरभैरवरूपो हि परव्याप्त्यायमात्मनि । यथा   
स्थूलदृष्ट्या देह प्राणादिरस्य कलङ्कस्तथा परदृष्ट्या   
समनान्ता प्रमेयमाला कलङ्क एव । वर्णः अकार उकारो मकारश्च ।   
कलङ्करूपश्चासावाधार इति समासः । कलङ्कत्वं चास्य सर्वस्य   
परशिवाभेदाप्रथनात् ॥ २२९ ॥   
  
यस्य चायमाधारः, सः ----   
  
  
आधेयः परमो ह्यात्मा…  
  
  
यः पूर्वं शुद्धविज्ञानकेवलो भेदवादिनां मोक्षभूरित्युक्तः ।   
अथ ----   
  
  
…टत्पराप्युन्मना स्मृता ।   
  
अस्याश्चान्ते परं तत्त्वं सकलाकलवजीतम् ॥ ७-२३० ॥   
  
व्यापकं सर्वतोभद्रं सर्वान्तः सर्वतोमुखम् ।   
  
पञ्चपञ्चकतत्त्वस्थमष्टादशगुणान्वितम् ॥ ७-२३१ ॥   
  
  
सकलः समनान्तः स्फारः, अकलः शुद्धात्मा, ताभ्यां वजीतं   
तयोः परस्परावच्छेदेन सङ्कुचितत्वात् तत्तु व्यापकं   
दिक्कालासङ्कुचितम्, सर्वतश्च भद्रं चिदानन्दघनम्, सर्वस्य चान्तः   
जीवितभूतत्वेन स्थितम्, पूर्वापरमध्यकोटिमध्यगतं च । सर्वतः   
सर्वेण मुखमिव मुखं स्वात्मप्रत्यभिज्ञोपायरूपम् । पञ्चपञ्चकानि  
तत्त्वानि तथाष्टादश गुणांश्च स्वयमेव व्याख्यास्यति ।   
पञ्चपञ्चकेषु च तत्त्वेषु च स्थितं तदभिन्नमूत्तीं गुणेषु   
चान्वितम् अनुगततया स्थितम् ॥ २३१ ॥   
  
तदित्थम्भूतमेतत् ----   
  
  
यद्यस्मिंस्तु परं वेत्ति तदा मुच्येत बन्धनात् ।   
  
"कलङ्को देह उच्यते" (७-२२८) इत्युपक्रान्तत्वादस्मिन्   
देहप्राणादावेवावस्थितो यद्युक्तरूपं परं तत्त्वं वेत्ति, तदा   
बन्धनान्मुच्यत एव, जीवन्नेव स्वानुभवेन   
परभैरवतामाविशतीत्यर्थः ॥   
  
अथ पञ्चपञ्चकं दर्शयति ----   
  
  
कारणानि च मन्त्राश्च निवृत्त्याद्याः कलास्तथा ॥ ७-२३२ ॥   
  
बिन्दुश्चैवार्धचन्द्रश्च निरोधी नाद ऊर्ध्वगः ।   
  
शक्तिश्च व्यापिनी चैव समनात्मा तथोन्मना ॥ ७-२३३ ॥   
  
पञ्चपञ्चकमेतद्धि कथितं ते वरानने ।   
  
  
कारणानि ब्रह्मादीनि षट् । मन्त्रा इति अकारोकारमकारा   
ब्रह्मविष्णुरुद्रवाचकास्त्रयः,   
बिन्दुनादशक्तीनामीशसदाशिवशिववाचिकानां   
सर्वमन्त्रसाधारणबिन्द्वाद्युन्मनान्तप्रमेयदशकमध्ये कथनात् । अतो   
मन्त्रशब्देन साधारणप्रमेयदशकावशिष्टा असाधारणास्त्रय एव   
उक्ताः । तथा वक्त्राङ्गमन्त्रैकादशिकावर्गश्चतुर्थ इत्येते दश,   
ब्रह्मादिकारणाधिष्ठिताश्च निवृत्त्याद्याः कलाः पञ्च प्राग्   
व्याकृताः, तत्त्वं च बिन्द्वादिप्रमेयदशकमित्येतत्पञ्चपञ्चकम् ॥   
  
तत्त्वान्याह ----   
  
  
तत्त्वान्येव तु षट्त्रिंशत्…  
  
  
पृथिव्यादीनि षट्त्रिंशत् पूर्वमेवोक्तानि । अत्र सर्वत्र   
परतत्त्वमभेदेन स्थितमिति पूर्वेण सम्बन्धः ॥   
  
अथ ----   
  
  
…गुणांश्चैव निबोध मे ॥ ७-२३४ ॥   
  
गुणाः परभैरवस्य गृहीतमायाप्रमातृभूमिकस्य   
परापरदशौचित्येनावस्थिता धर्माः शक्तयः ॥ २३४ ॥   
  
तानाह ----   
  
  
अहङ्कारो धीर्मनश्च इन्द्रियार्थास्तथैव च ।   
  
ग्रहणं स्पर्श आधारः शक्तिश्चैवाष्टमी स्मृता ॥ ७-२३५ ॥   
  
एते चाष्टौ गुणाः…  
  
  
अन्तःकरणत्रयमिन्द्रियार्थसहितोऽर्थवर्गश्चतुर्थः, ग्रहणं च   
तद्विषयज्ञानम्, स्पर्श आन्तरसुखाद्युपलम्भः, आधारः शरीरम्,   
शक्तिर्ज्ञानक्रियात्मा प्रयत्नश्चेत्यष्टावपररूपस्यात्मनो धर्माः   
शक्तयः । यतो यत्किञ्चित् प्रकाशते विषयशरीरादि,   
तत्प्रकाशरूपाच्चेतनादभिन्नम्, अन्यथास्य प्रकाशनायोगादित्यस्य   
धर्मरूपमेव सर्वम् ॥   
  
अस्यैव पराव्याप्तिमाविष्टस्य ----   
  
  
…ऽष्टौ भैरवा भैरवाष्टकम् ।   
  
  
ये पूर्वं कपालीशादयोऽष्टौ भैरवा उक्तास्तदात्मानः परव्याप्त्या   
भैरवस्य सतोऽष्टकं गुणानामित्यर्थः ॥   
  
किं चास्य ----   
  
  
प्राणहंसस्तथा शक्तिः…  
  
  
अपरपरावस्थायाः क्रमेण धर्माः । यथा हि परमेश्वरः   
स्वस्वातन्त्र्यात् गृहीतात्मभूमिकस्तथा तदीयस्वातन्त्र्यात्मापि शक्तिः   
सङ्कुचिततया भान्ती प्राण इत्युक्तप्रायम् ॥   
  
तदित्थम् ----   
  
  
…गुणा अष्टादश त्विमे ॥ ७-२३६ ॥   
  
  
अतश्च ----   
  
  
एतेषु तत्परं तत्त्वमुच्चारालम्बनादृते ।   
  
  
उच्चारः करणबन्धादिपूर्वं मन्त्रोदीरणम्, आलम्बनं   
ध्यानाद्याश्रयणम्, तद्विना एतेषु सर्वेषु भेदेष्वभेदेन स्थितमिति   
शेषः । उपायाभिमतानामपि स्वप्रकाशचिद्भित्त्यैक्येन प्रकाशनात् ।   
तदुक्तमस्मत्प्रभुपादैः ----   
  
"उपायजालं न शिवं प्रकाशयेद्  
	घटेन किं भाति सहस्रदीधितिः ।   
  
विवेचयन्नित्थमुदारदर्शनः  
	स्वयम्प्रकाशं शिवमाविशेत्क्षणात् ॥" (तं०सा० २ आ०)  
  
इति ॥   
  
तदेव विशिनष्टि ----   
  
  
अक्षराक्षरनिर्मुक्तं परं तत्त्वमनक्षरम् ॥ ७-२३७ ॥   
  
  
अक्षरेणाविमलेन जीवात्मना रूपेण आ समन्तात् क्षरैः   
सर्वभूतैश्च निर्मुक्तं परचिन्मात्रमित्यर्थः,   
अथवाऽक्षरैर्वाचकैरक्षरैश्च   
तत्सम्बन्धिभिर्वाच्यैराकारैनीर्मुक्तमकारोकारादिवाचकमन्त्रकला-  
तद्वाच्यरूपं न भवतीत्यर्थः ॥   
  
युक्तं चैतत्, यतः ----   
  
  
अक्षरेषु कुतो मोक्ष आकाशे कुसुमं कुतः ।   
  
  
अत्यन्तासम्भाव्यमेतद् यत् स्थानप्रयत्नादुच्चार्यत्वात् सोपाधिषु   
मन्त्रावयवरूपेषु अक्षरेषु उच्चरत्सु   
निरुपाधिचिद्घनतत्त्वसमावेशात्मा मोक्षो भवतीति, परतत्त्वस्य   
वर्णतद्वाच्यरूपत्वाभावात् । उक्तं चैतत्प्राक् ----   
  
"तस्य रूपं शरीरं च नास्ति वर्णः क्रिया तथा" (६-१२)  
  
इति । किं च, अक्षरेषु भिन्नेषु बहुषु मुक्तात्मसु इष्यमाणेषु कुतो   
मोक्षः ----   
  
"त आत्मोपासकाः" (४-३९२)  
  
इत्यभिहितत्वात् ॥   
  
अत एव ----   
  
  
यावदुच्चार्यते वाचा यावल्लेख्येऽपि तिष्ठति ॥ ७-२३८ ॥   
  
तावत् स सकलो ज्ञेयो निष्कलो भेदवजीतः ।   
  
  
पश्यन्तीपर्यन्ताभिर्वाग्भिरुच्चार्यमाणस्तत्तदकारादिकला-  
बन्धान्मन्त्रः सकल एव भवति, लिपिध्यानक्रमेऽपि आप्यायादि कुर्वन्नपि   
अम्बा-ज्येष्ठा-रौद्री-वामाख्यलिपिकलायोगादपि सकल एव । यस्तु   
सर्वभेदप्रत्यस्तमयात् स्वप्रकाशानाहतपरामर्शमयः, स निष्कलः ।   
एतच्च वितत्य पञ्चप्रणवाधिकारादौ निर्णीतम् । उक्तं च   
श्रीविज्ञानभट्टारके ----   
  
नहि वर्णविभेदेन देहभेदेन वा भवेत् ।   
  
परत्वं निष्कलत्वेन सकलत्वे न तद् भवेत् ॥ (६ श्लो०)  
  
इति ॥   
  
अतश्चायम् ----   
  
  
सृष्टिसंहारनिर्मुक्तः क्रियाकालविवजीतः ॥ ७-२३९ ॥   
  
  
नायं मन्त्रान्तरवत् सृज्यते संह्रियते वा,   
नाप्यास्योच्चारध्यानादिक्रियाकालोऽस्ति । तथोक्तम् ----   
  
ङास्योच्चारयिता कश्चित्" (७-५९)  
  
इत्यादि ॥ २३९ ॥   
  
एतद् व्यनक्ति ----   
  
  
अधश्चारे भवेत् सृष्टिरूर्ध्वे संहार उच्यते ।   
  
अधश्चारेण जातोऽसौ ऊर्ध्वे चैव मृतो भवेत् ॥ ७-२४० ॥   
  
सूतकं मृतकं त्यक्त्वा तिष्ठेद् वै तत्त्ववृत्तितः ।   
  
  
अधश्चारोऽपानः । ऊर्ध्वचारस्तु प्राणः । सृष्टिसंहार इति   
त्रिविधस्य देहप्रमातुः । असाविति देहप्रमाता । इत्थं मुहुः   
सूतकमृतकाशौचमयः । यदा तु देहप्रमातृताभिमानं प्रशमय्य   
सत्यां चित्प्रमातृतामवलम्बते, तदा   
दलकल्पदेहप्राणादिपदवर्त्यप्ययं चिदामोदसुन्दरस्तत्त्ववृत्तिस्थित   
एवेति का मृतकसूतकसम्भावनापीति, इत्थमेतद् व्याकार्यम्, न तु   
प्राणापानप्रशमपदे सततमवस्थेयमिति, योगिनां   
व्युत्थानदशासम्भवेन तत्र सततावस्थानाघटनात्,  
  
"एतेषु तत्परं तत्त्वमुच्चारालम्बनादृते" (७ । २३७)  
  
इत्युक्तेन वक्ष्यमाणेन च ग्रन्थेन विरोधापत्तेः । यदि चामुखे   
प्राणातानप्रशमपदनिभालनं तत्त्ववृत्त्यनुभवे भवत्युपायः,   
तथापि तदुपायपूर्वं सर्वदा सर्वावस्थासु सर्वत्र   
चिदानन्दघनपरमशिवतामयत्वज्ञानमेव तत्त्ववृत्त्यवस्थितत्वम् ।   
यद्वक्ष्यति ----   
  
शर्वं शिवमयं स्मरेत्" (७-२४४) इत्यादि ॥   
  
तदित्थमियम् ----   
  
  
तत्त्ववृत्तिश्च व्याख्याता सर्वाध्वोपाधिवजीता ॥ ७-२४१ ॥   
  
  
षड्वधस्याप्यध्वनः पारमाथीकसत्तया चिन्मय्या परिज्ञातत्वात्   
नास्त्युपाधित्वम्, व्यतिरेकाभावात् । विशेषेणाख्याता तत्र तत्र   
शास्त्रे   
निराचारावधूतनिर्मर्यादस्फुरत्तामहासत्तासमापत्तिसमावेशादिशब्द  
व्यवहृतत्वात् ॥ २४१ ॥   
  
अतश्च ----   
  
  
तत्त्वाध्वधर्मनिर्मुक्तः कारणैश्च विवजीतः ।   
  
तत्त्ववृत्तौ स्थितो योगी सर्वारम्भविवजीतः ॥ ७-२४२ ॥   
  
रागद्वेषविनिर्मुक्तो विषादानन्दवजीतः ।   
  
नाकाङ्क्षेन्न च निन्देत्तु विषयांश्च कदाचन ॥ ७-२४३ ॥   
  
समः शत्रौ च मित्रे च ब्राह्मणे श्वपचे समः ।   
  
तुल्यदशीं भवेन्नित्यं सर्वं शिवमयं स्मरेत् ॥ ७-२४४ ॥   
  
  
तत्त्वादिभिः शरीरावस्थितैर्नास्याहन्तावच्छिद्यत इत्यर्थः । अत एव   
चायं चित्समापन्नत्वात् सर्वैरारम्भैर्हेयोपादेयविषयाभिः   
प्रवृत्तिभिवीशेषेणाभिनिवेशात्मना वजीतः,   
यतस्तत्प्रवृत्तिहेतुभ्यां रागद्वेषदोषाभ्यां रहितः ।   
तद्रहितत्वमप्यस्य विषयसङ्गसम्पाद्यविषादानन्दविरहात्, अत एवास्य   
आकाङ्क्षाद्यभावो यथोपनतमात्रभोगातिवाहकत्वात् । नास्य   
शत्रुमित्रब्राह्मणश्वपचेषु अपकार्युपकारिशुश्रूषापवित्रतादिधीः   
। तुल्यत्वेनासौ सर्वं पश्यति केवलम्, न तु लोकमध्यस्थो लोकस्य   
स्थितिभङ्गमुत्पादयेत् । इदं त्वस्य मुख्यं रूपं यत्सर्वं शिवत्वेन   
चिन्तयेत् । यदुक्तं श्रीविज्ञानभैरवे ----   
  
"यत्र यत्र मनो याति बाह्ये वाभ्यन्तरे प्रिये ।   
  
तत्र तत्र शिवावस्था व्यापकत्वात् क्व यास्यति ॥" (११६)  
  
इति । तथा ----   
  
शर्वं देहं चिन्मयं हि जगद्वा परिभावयेत् ।"  
  
इति ॥ २४४ ॥   
  
सर्वं शिवमयं स्मरेदित्युक्तम् । तत्र सर्वमध्ये यद्यप्यात्मा   
प्रविष्टस्तथाप्यसौ अनादिशिवाद्भिन्न इति भेदवादिदृशा भ्रमो मा   
भूदित्याह ----   
  
आत्मानं च तथैवैवं सर्वथैव सदा स्मरेत् ।   
  
तथैवैवमिति विश्वात्मकपरमशिवैक्येन ॥   
  
  
अतश्च ----   
  
  
सर्वतत्त्वानि भूतानि वर्णा मन्त्राश्च ये स्मृताः ॥ ७-२४५ ॥   
  
  
नित्यं तस्य वशास्ते वै शिवभावनयानया । सर्वस्य   
शिवाभिन्नस्वात्मैक्येन दर्शनात्, भूतानि चतुर्दश, वर्णाः   
शब्दराशिशरीरस्थाः ॥   
  
ईदृक्तत्त्ववृत्तिनिष्ठत्वादेव ----   
  
  
न चासौ कुरुते पुण्यं नैव पापं च सुव्रते ॥ ७-२४६ ॥   
  
  
बुद्धिपूर्वं शुभमशुभं वा न किञ्चित् करोति ॥ २४६ ॥   
  
यतोऽसौ ----   
  
  
कृतकृत्यः प्रसन्नात्मा…  
  
  
कृतं निष्पन्नं कृत्यं परमेशात्मस्वात्मसमापत्त्यात्मकं यस्य ।   
प्रसन्नो मलाकलङ्कितः ॥   
  
अत एव ----   
  
  
…कृत्यं चास्य न विद्यते ।   
  
  
च एवार्थो भिन्नक्रमः । यतोऽस्य कृत्यं नैव विद्यते, तेन कथं   
पुण्यं पापं वा कुर्यात् ॥   
  
जीवन्नप्यसौ मुक्त इत्याह ----   
  
  
इह लोके परस्मिंश्च परिपूर्णस्तु सर्वदा ॥ ७-२४७ ॥   
  
  
इहेति व्युत्थानाभिमतावस्थायामित्यर्थः ॥   
  
यदि बुद्धिपूर्वं धर्मादि नाचरति, तत्प्रमादसम्पन्नं   
परोपकारादिकमस्यावारकम् ? नेत्याह ----   
  
  
धर्माधर्मविनिर्मुक्तः…  
  
अभिसन्धिं विना कर्मणो बन्धकत्वाभावात् ॥   
  
  
प्राक्शरीराजीतमप्यस्य पुण्यादिकमावारकं नेत्याह ----   
  
  
…पुण्यपापविवजीतः ।   
  
प्रोक्तज्ञानाग्निना तयोर्भस्मीकृतत्वादित्यर्थः ॥   
  
  
अत एवेदृशस्य ज्ञानराशेर्योगिनः ----   
  
  
न चास्य भक्ष्याभक्ष्यं हि न पेयापेयमेव च ॥ ७-२४८ ॥   
  
नापवित्रं हि तस्यास्ति न पवित्रं हि सुव्रते ।   
  
निरपेक्षो ह्यसौ नित्यं सर्वापेक्षाविवजीतः ॥ ७-२४९ ॥   
  
  
सर्वस्य शिवैक्येन प्रतीतत्वात् । तदुक्तं श्रीविज्ञानभैरवे ----   
  
"किञ्चिज्ज्ञैर्या स्मृता शुद्धिः साशुद्धिः शम्भुदर्शने ।   
  
न शुचिर्ह्यशुचिस्तस्मान्निवीकल्पो भवेत् सदा ॥" (१२३)  
  
श्रीमदुच्छुष्मभैरवेऽपि ----   
  
"यावन्न वेदका एते तावद्वेद्याः कथं प्रिये ।   
  
वेदकं वेद्यमेकं तु तत्त्वं नास्त्यशुचि ततः ॥"  
  
इति ॥ २४९ ॥   
  
ईदृशस्य च ----   
  
  
नास्य क्षेत्रं नास्य तीर्थं नियमो यम एव च ।   
  
  
नियमो जटाभस्मादिपरिग्रहः, परभैरवस्फाररूपस्य नास्य कश्चित्   
सङ्कोच इत्यर्थः । तदुक्तं श्रीपूर्वशास्त्रे   
रहस्यप्रतिपादिन्यष्टादशे पटले ----   
  
ङात्र शुद्धिर्न चाशुद्धिः" (१८-७४)  
  
इत्यादिना महता ग्रन्थेन ॥   
  
एवंविधस्य योगिनो लोकोत्तर क्षेत्रादि निरूपयति ----   
  
  
क्षेत्रं तस्य परा शक्तिर्यतः सर्वं प्रसूयते ॥ ७-२५० ॥   
  
सर्वाध्वानो यतो देवि तत्रस्थाः प्रचरन्ति वै ।   
  
तीर्थं चैव परं शान्तं नित्यं चानन्दविश्वगम् ॥ ७-२५१ ॥   
  
येन व्याप्तमिदं विश्वमनन्तं विश्वशक्तिभिः ।   
  
नित्यं विरक्तिः संसाराद्यमोऽयं परिकीतीतः ॥ ७-२५२ ॥   
  
नियमो भावना नित्यं परतत्त्वैकतानता ।   
  
  
  
"क्षेत्रं तदुच्यते यत्र देवताचक्रमध्यगः ।   
  
तत्तदभीष्टं प्राप्नोति… ॥"  
  
इत्यतोऽस्य परयोगिनः पराद्वयमयाध्वचक्रदेवताचक्रमध्यगता परा   
शक्तिरेव सर्वप्रसवभूमिः क्षेत्रम्, तीर्थं सर्वमलध्वंसकृत् ।   
तच्चास्य प्रशान्तभेदकल्लोलमानन्दरसमयं विश्वव्यापि परं शान्तम्  
अशेषशक्तिकचितं शक्तिमत्पदम् । परतत्त्वैकतानता   
तदभेदविमर्शमयी भावना, सास्य नियमो व्रतम् ॥   
  
एष च योगी ----   
  
  
नात्मनो भावयेज्जातिं न कुलं न (च)बान्धवान् ॥ ७-२५३ ॥   
  
  
देहात्मनो हि जात्यादिकलङ्कयोगो न चिदात्मनः ॥ २५३ ॥   
  
ईदृशोऽपि च ----   
  
  
आचरेत् सर्ववर्णत्वं…  
  
  
सर्वेषां ब्राह्मणादिवर्णानां भावमाचरेत्, यसय यादृक्   
स्वरूपमाचारो वा तस्य तदेव श्लाघेत ॥   
  
न चात्मनि वर्णाश्रमनियमं गृह्वीयादित्याह ----   
  
  
…ण च वर्णेषु वर्तयेत् ।   
  
  
किन्तु ----   
  
  
परभावनया नित्यं परधर्मेण वर्तयेत् ॥ ७-२५४ ॥   
  
  
वर्तेतेत्यर्थः ॥ २५४ ॥   
  
तामेव परधर्मवृत्तिं सामानाधिकरण्येनास्य दर्शयति ----   
  
  
सर्वज्ञः परितृप्तश्च परिपूर्णः स्वभावतः ।   
  
स्वतन्त्रोऽलुप्तसामर्थ्यस्त्वनादिनिधनाश्रितः ॥ ७-२५५ ॥   
  
अनादिबोधो ह्यतुलः कालवेलाविवजीतः ।   
  
चारोच्चारविनिर्मुक्तस्त्वहोरात्रविवजीतः ॥ ७-२५६ ॥   
  
  
परिपूर्णोऽनन्तशक्तिः । सर्वज्ञत्वादय एते गुणाः षड्   
योजनिकाग्रन्थेऽस्माभिर्व्याकृता एव । अतुल इति शिवैक्येनास्य   
स्फुरणात्, द्वितीयस्याभावात् । कालवेलाविवजीत इति मितयोगिवदस्य   
प्राणीयतुट्यंशांशिकानिभालनानुपयोगात् । अत एव चारस्य   
प्राणवाहस्य य ऊर्ध्वप्रेरणात्मा उच्चारः, सोऽप्यस्यानुपयुक्तः ।   
अतश्च नित्यमेव शिवैकात्म्यभावनाविष्टत्वाद् नास्य   
मुमुक्षुबुभुक्षुवदहोरात्रोपयोगः कश्चित् ॥ २५६ ॥   
  
नाप्यस्य तत्प्रविभागोऽपीत्याह ----   
  
  
न दिवा जागरं कुर्यात् न च रात्रौ स्वपेत् क्वचित् ।   
  
स्वभावेनैव सन्तिष्ठेद् दिनरात्रिविवजीतः ॥ ७-२५७ ॥   
  
  
यथा लौकिको दिवा जागती भेदव्यवहारमेव परिशीलयति, निशायां   
मायायां स्वपिति न प्रबोधमेति, तथा नायम्, अपि त्वभेदनिष्ठ एव   
तथा मायया नाभिभूयते । जाग्रतः स्वपतोऽपि चास्य न जागरस्वप्नौ   
स्तः, सदा तुरीयप्रकाशावियोगात् । यथोक्तम् ----   
  
  
"तस्योपलब्धिः सततं त्रिपदाव्यभिचारिणी ।   
  
नित्यं स्यात् सुप्रबुद्धस्य … ॥" (१ । १७)  
  
  
इति श्रीस्पन्दे । तस्य परतत्त्वस्य सम्बन्धिन्युपलब्धिस्तन्मयः प्रकाशः   
सुप्रबुद्धस्य । त्रिषु जाग्रदादिपदेषु । सततम् इत्यादौ मध्येऽन्ते च ।   
नित्यमित्यविच्छेदेन भवतीति । मयैवेत्थं स्पन्दनिर्णये व्याकृतमेतत् ॥   
२५७ ॥   
  
यः ----   
  
  
एवं वै वर्तते योगी…  
  
  
सः ----   
  
  
…परेण समतां व्रजेत् ।   
  
न च तं कलयेत् कालः कल्पकोटिशतैरपि ॥ ७-२५८ ॥   
  
  
अकालकलितपरमेश्वरैकरूपत्वात् ॥ २५८ ॥   
  
एतदेव स्पष्टयति ----   
  
  
जीवन्नेव विमुक्तोऽसौ यस्यैषा भावना सदा ।   
  
शिवो हि भावितो नित्यं…  
  
  
ततश्च तम् ----   
  
  
…ण कालः कलयेच्छिवम् ॥ ७-२५९ ॥   
  
  
शिवं शिवैकरूपं महायोगिनं कथं कालः कलयेत् ॥ २५९ ॥   
  
अथास्य महाव्याप्तिज्ञानस्य सकलोपनिषदुपदेश-   
सारतमतामेतत्तन्त्रोपास्यदेवतानामोपपदप्रदर्शनपूर्वं निरूपयति -  
______________   
  
  
योगी स्वच्छन्दयोगेन स्वच्छन्दगतिचारिणा ।   
  
स स्वच्छन्दपदे युक्तः स्वच्छन्दसमतां व्रजेत् ॥ ७-२६० ॥   
  
  
प्रोक्ततत्त्ववृत्त्यवस्थित्यात्मना स्वात्मप्रतिष्ठया स्वच्छन्दगत्या   
चरत्यवश्यं योऽयं परतत्त्वैक्यप्रतीतिमयत्वात् स्वच्छन्दशब्दवाच्यो   
महायोगः, तेन श्रीस्वच्छन्दभैरवस्य पदे धाम्नि युक्तोऽभिनिविष्टः   
सन् तत्साम्यमेति ॥ २६० ॥   
  
योगप्रकर्षात्तु ----   
  
  
स्वच्छन्दश्चैव स्वच्छन्दः स्वच्छन्दो विचरेत् सदा ।   
  
  
नित्यमादिमध्यान्तकोटिष्वयं श्रीस्वच्छन्दभैरव एव स्फुरन् स्थित इति   
यावत् ॥   
  
श्ववेद्यो भवेच्चारो नाडीचारजयात् स्फुटम् ।   
  
अथवा स जपादेवमत्यर्थमुपबृंहितः ॥   
  
मन्त्री योगं विजानाति ज्ञात्वा सर्वज्ञतां व्रजेत् । " (७ । १४३-१४४)  
  
इति यदुपक्रान्तम्, तन्मध्ये   
नाडित्रयवाहनिरूपणतदन्यथावाहाद्युत्थारिष्टज्ञानमृत्युजयादिब  
हुप्रमेयव्यवहितं जातम् । अत एतदुपसंहरन् प्रागुक्तमेवानुबध्नाति ---  -  
  
  
एवं वै मृत्युलिङ्गानि रिष्टान्यन्यानि यानि च ॥ ७-२६१ ॥   
  
योगाज्जानाति योगीन्द्रो नादजान्तर्गतानि च ।   
  
निजीत्यैतानि योगेन एवमुक्तक्रमेण तु ॥ ७-२६२ ॥   
  
  
एवमिति यथोक्तवाहविपर्ययात्मकानि यान्यन्यानि च ----   
  
"कर्णरन्ध्रकृताङ्गुष्ठो घोषं न शृणुते" (७-१८७)  
  
इत्यादीनि रिष्टानि नादजान्तर्गतान्युक्तानि, "च" शब्दात्   
काणोत्पाटादीनि च, तानि योगात् प्रोक्तरूपाच्चारावधानादेव योगी   
जानाति, ज्ञात्वा च हंसध्यानामृतध्यानतत्त्ववृत्त्यवस्थानरूपेण   
परपरापरापरात्मना मृत्युजिता योगेन निजीत्य पुनरपि   
नाडीचारजयाभ्यासाद्योगी विजानाति, ज्ञात्वा च सर्वज्ञतां   
व्रजेदिति सम्बन्धः ॥ २६२ ॥   
  
अथेदानीम् ----   
  
  
अयोगी यानि जानाति अयुक्तो वापि सुव्रते ।   
  
बहिलीङ्गानि तान्यत्र अङ्गारिष्टानि मे शृणु ॥ ७-२६३ ॥   
  
  
अयोगीत्यप्राप्तयोगः । अयुक्त इति योगायाघटमानो वा लौकिक एवेत्यर्थः   
॥ २६३ ॥   
  
तान्याह ----   
  
  
शुष्कताल्वोष्ठकण्ठश्चेदकस्माद्धूसरच्छविः ।   
  
स्कन्धौ च भङ्गमायातः षण्मासान्मृत्युमाप्नुयात् ॥ ७-२६४ ॥   
  
  
अकस्मादिति प्रसिद्धं निमित्तं विना, एतच्च सर्वत्र योज्यम् ॥ २६४ ॥   
  
  
सुनीलं मण्डलं व्योम्नि यः पश्यति दिने दिने ।   
  
सितं हरितकृष्णं च वत्सरार्धान्मिरयेत सः ॥ ७-२६५ ॥   
  
  
अकस्मादित्येव । मण्डलमिति सूर्यबिम्बस्य बाह्यपरिवेशः ॥ २६५ ॥   
  
  
विरश्मि पश्यति रविं सोमं वै लक्ष्मवजीतम् ।   
  
तारां ज्योत्स्नां च कृष्णां वै पश्येत् षण्मासजीवितः ॥ ७-२६६ ॥   
  
  
रविं मण्डलान्तस्थं बिम्बम् ॥ २६६ ॥   
  
  
हिरण्यवर्णं पुरुषं पिङ्गलं कृष्णमेव च ।   
  
स्वप्ने सम्पश्यते यो वै षण्मासान् सोऽपि जीवति ॥ ७-२६७ ॥   
  
  
अकस्मात् पित्तादिप्रकोपाभावादिति स्थितमेव ॥ २६७ ॥   
  
  
आत्मनो ह्यशिरश्छायां पश्येत् षण्मासजीवितः ।   
  
  
छायापुरुषपरीक्षायामित्यर्थात् ॥   
  
  
तैलाभ्यङ्गं तथा पानं रक्तस्रगनुलेपनम् ॥ ७-२६८ ॥   
  
रक्ताम्बराणि कृष्णानि स्वप्ने पश्यति वै यदा ।   
  
प्रेतैः पिशाचै रक्षोभिः श्वगोमायुकसूकरैः ॥ ७-२६९ ॥   
  
वृतं यातं गृद्ध्रकाकैर्महिषैरुष्ट्रगर्दभैः ।   
  
अङ्गभक्षणमुद्वाहं नग्नं चातीव विह्वलम् ॥ ७-२७० ॥   
  
स्वप्ने च पश्यते यो वै वर्षमेकं स जीवति ।   
  
  
अत्र यथायोगमात्मन आत्मानमिति च योज्यम् । गृद्ध्रादिभिर्यातमिति   
वाहनरूपैर्नीयमानम् ॥ २७० ॥   
  
  
शङ्खावर्ते भुजामध्ये गुल्फयोर्मर्मसन्धिषु ॥ ७-२७१ ॥   
  
सोऽवश्यं वधमायाति यस्यैतत् स्पन्दनं नहि ।   
  
  
शङ्खावर्तो ललाटकपालसन्धी नेत्रप्रान्तस्थौ । भुजामध्यं   
मत्स्यस्थानमिति प्रसिद्धम् । मर्मसन्धयो धमन्यादयः सिराः ॥ २७१ ॥   
  
किं च ----   
  
  
सोमार्कमण्डलं देहे ध्रुवं चैव त्वरुन्धतीम् ॥ ७-२७२ ॥   
  
न पश्यति महायानं सोऽवश्यं मिरयते नरः ।   
  
  
एतानि प्रातिलोम्येन व्याचष्टे ----   
  
  
तालुरन्ध्रगतो धूमो महायानं तदुच्यते ॥ ७-२७३ ॥   
  
जिह्वा त्वरुन्धतीत्युक्ता नासाग्रं ध्रुव उच्यते ।   
  
  
तालुरन्ध्रं ब्रह्मबिलम्, पश्चात्कृतसूर्यस्तदुत्थां धूमलेखां   
छायायां न पश्यति । नासाग्रं त्रिपुटिकाप्रान्तः ॥ २७३ ॥   
  
किं च ----   
  
नेत्रान्ते करजाक्रान्ते मण्डलं सोमसूर्ययोः ॥ ७-२७४ ॥   
  
  
वामदक्षिणनेत्रप्रान्ता यदा नखेन पीड्यन्ते तदा ज्योतिर्यद् दृश्यते,   
तत्सोमसूर्ययोर्मण्डलम् ॥   
  
तदेतत्सर्वम् ----   
  
  
न पश्येद् गगनेऽप्येतत् सोऽवश्यं मिरयते नरः ।   
  
  
ऋतुकालादनन्तरमेव बहिर्यानमाकाशगङ्गापथः, अरुन्धती   
सप्तषीमध्यस्था, ध्रुवश्चतुर्दशतारारब्धशरीरः,   
सोमसूर्ययोर्मण्डलं बिम्बबाह्यपरिवेशः ॥   
  
  
स्थूलोऽकस्माच्च जायेत अकस्माद्वै भवेत् कृशः ॥ ७-२७५ ॥   
  
अतिक्रुद्धोऽतिभीतश्च वर्षमेकं स जीवति ।   
  
  
पुनः स्वप्नविषयमाह ----   
  
  
कृष्णाम्बरधरं कृष्णं लोहदण्डकरोद्यतम् ॥ ७-२७६ ॥   
  
नरं चाभिमुखं स्वप्ने दृष्ट्वा मासत्रयायुषम् ।   
  
  
आत्मानं निश्चिनुयात् ॥ २७६ ॥   
  
  
हृदयं शुष्यते यस्य स्नातमात्रस्य तत्क्षणात् ॥ ७-२७७ ॥   
  
गात्रं चैवाप्यनुष्णं च ऋतुमेकं स जीवति ।   
  
धनुनीशि दिवा चोल्का व्यभ्रे विद्युत्प्रदर्शनम् ॥ ७-२७८ ॥   
  
दिग्दाहोऽप्लुष्टदेशेऽपि मासमेकं स जीवति ।   
  
  
धनुरैन्द्रम्, अप्लुष्टदेशेऽन्यजनापरिदृश्यदिग्दाहेऽपि यस्य दिग्दाहो   
भाति, स मासं जीवति, धनुनीशि, दिवा चोल्कादर्शनम् ॥   
  
  
चक्षुषी स्रवतो यस्य शब्दं न शृणुयात् स्फुटम् ॥ ७-२७९ ॥   
  
नाघ्राति गन्धं…  
  
  
आघ्रातीति एशः पाठः ॥   
  
यस्य च ----   
  
  
…वाग्जाड्यं…  
  
  
अकस्मादिति सर्वत्र सम्बध्यते ॥   
  
तस्य ----   
  
  
…ंआसमेकं गतायुषः ।   
  
  
जीवितमिति सम्बन्धः ॥   
  
अकस्मादेव च ----   
  
  
रक्तपद्मोपमं वक्त्रं जिह्वा कृष्णा च यस्य वै ॥ ७-२८० ॥   
  
गात्रे वर्णान्यनेकानि हृदयं यस्य (च) रोदिति ।   
  
तालुकम्पोऽथ नाभेश्च अर्धमासं स जीवति ॥ ७-२८१ ॥   
  
  
रोदिति निनीमित्तं पुनः पुनः स्विद्यति, रोदनमनुभवतीत्यन्ये ॥ २८१ ॥   
  
यश्च ----   
  
  
प्रत्यक्षकाकनासीरो दीपधूमं न जिघ्रति ।   
  
पूर्वदृष्टं न जानाति चतुर्मासं स जीवति ॥ ७-२८२ ॥   
  
  
असन्निहिता अपि काका नासीराः कङ्काश्च येन प्रत्यक्षाः पुरो   
दृश्यन्ते ॥ २८२ ॥   
  
  
बिन्दुं यस्तु न पश्येत्तु नित्यं वक्त्रानुगं हितम् ।   
  
नित्यं वहति हिक्कां तु वर्षमेकं स जीवति ॥ ७-२८३ ॥   
  
  
षडङ्गकरणं कृत्वापि यो बिन्दुं न पश्यति, वक्त्रानुगं   
भ्रूमध्यस्थम्, हिक्कां हिध्माम् ॥ २८३ ॥   
  
उपसंहरति ----   
  
  
बहिलीङ्गानि चैतानि अङ्गारिष्टानि यानि च ।   
  
  
उक्तानीति शेषः ॥   
  
अथैतानि ----   
  
पूजया जपहोमेन ध्यानधारणया प्रिये ॥ ७-२८४ ॥   
  
कृतरक्षाविधानेन जीयन्ते नात्र संशयः ।   
  
  
पूजादिधारणान्तं भगवद्विषयम्, रक्षाविधानं वक्ष्यमाणम् ॥   
२८४ ॥   
  
तदित्थं रिष्टप्रशमनं कृत्वा प्रकृतो योगाभ्यास एव कार्यः, स च   
नाडिशुद्धिपूर्वकप्राणजयादेवेति तत्प्रकाशनाशयेन श्रीदेव्युवाच -  
______________   
  
  
नाडीनां शोधनं चैव वायूनां च जयः कथम् ॥ ७-२८५ ॥   
  
  
तेषां प्राग्विभक्तानां वायूनाम् ----   
  
  
स्थानं रूपं च शब्दं च कर्म ब्रूहि मम प्रभो ।   
  
  
एतत्प्रश्नषट्कं निणीनीषुः श्रीभैरव उवाच ----   
  
  
परमो योगसद्भावो गुह्याद् गुह्यतरः प्रिये ॥ ७-२८६ ॥   
  
यो न कस्यचिदाख्यातस्तं योगं शृणु तत्त्वतः ।   
  
  
यत्त्वया प्रश्नितम्, तद्योगरहस्यं तद्विना योगाभ्यासायोगात् ॥   
  
तत्र तावत् ----   
  
  
सुप्रशस्ते भूप्रदेशे नाग्नितोयसमीपतः ॥ ७-२८७ ॥   
  
वालुकाशर्कराहीने शुष्कवृक्षविवजीते ।   
  
निःशब्दकीटवल्मीके ईतिभिः परिवजीते ॥ ७-२८८ ॥   
  
पुण्ये धमीष्ठसंवासे तत्र योगं समभ्यसेत् ।   
  
  
ईतयः अतिवृष्ट्यादयः । पुण्ये सत्तीर्थादियुक्ते । धमीष्ठसंवासे   
पुण्याश्रये ॥   
  
तदासौ ----   
  
  
देवदेवं समभ्यर्च्य भैरवं सविनायकम् ॥ ७-२८९ ॥   
  
पूर्वाचार्यान्नमस्कृत्य युक्तो ध्यानपरायणः ।   
  
  
विघ्नप्रशमनाय गणपतिपूजापूर्वमाज्ञाग्रहणाय गुरून् पूजयित्वा,   
भैरवमभ्यर्च्य ध्यानपरायणो युक्तः स्यादिति सम्बन्धः ॥   
  
कथमित्याह ----   
  
  
आसनं स्वस्तिकं बद्ध्वा पद्मकं भद्रमेव वा ॥ ७-२९० ॥   
  
सापाश्रयं सार्धचन्द्रं योगपट्टं यथासुखम् ।   
  
दहनोत्पूयने कृत्वा प्लावयेदमृतेन च ॥ ७-२९१ ॥   
  
सबाह्याभ्यन्तरेणैव सकलीकरणं ततः ।   
  
अन्तर्यागं यथापूर्वमुच्चार्यं च परं तथा ॥ ७-२९२ ॥   
  
दशधा योगमार्गेण हंसस्वच्छन्दमभ्यसेत् ।   
  
  
पद्मकमूरुन्यस्तोत्तानपादतलं पद्मासनाख्यम्, पर्यङ्कस्थस्य   
जङ्घाव्यत्यासात् स्वस्तिकम्, समपादस्थित्या भद्रम्, भित्त्याश्रयात्   
सापाश्रयमेतच्चार्धचन्द्रविशेषणम्   
भूमिष्ठैकचरणोरुपृष्ठन्यस्तोत्तानद्वितीयचरणमर्धचन्द्रम्,   
योगार्थं पट्टपरिकरबन्धाय बद्ध्वा एतदन्यतममासनम्, अन्यदपि वा   
यद्यत्सुखं शरीरपरिक्लेशकृन्न भवति । यथोक्तम् ----   
  
श्थिरसुखमासनम्" (पात० २-४६) इति ।   
  
ततः पूर्वोक्तं दहनाद्युच्चारान्तं कृत्वा, दशधा योगमार्गेणेति   
बाह्याभ्यन्तररेचनादिषट्कप्रशान्तकुम्भक-प्रत्याहार-धारणा   
ध्यानात्मना भाविना, अथ च भाविप्राणादिवायुदशकजयपूर्वं   
पूर्वोक्तं हंसस्वच्छन्दं परं निष्कलभट्टारकमभ्यसेदनुप्रविशेत्   
॥   
  
तदनुप्रवेशं पूर्वोक्तोपायानुसारेण स्फुटयति ----   
  
  
मन्त्रं बिन्दुमतीतं तु नादान्तज्योतिराकृतिम् ॥ ७-२९३ ॥   
  
सङ्कल्प्य कल्पनालक्ष्यं ध्यायेद् वै तेन सर्वगम् ।   
  
  
(मन्त्रम्) चतुष्कलनाथमकारादिकलोच्चारपूर्वं बिन्दुमतीतमिति   
तदुल्लङ्घनाद् अर्धचन्द्रनिरोधिकापदमुद्घाट्य, नादनादान्तक्रमेण   
ज्योतिराकृतिमिति शक्त्त्यादिप्रकाशरूपम्, सङ्कल्प्य   
विकल्पपूर्वमविकल्पेनासाद्य, कल्पनाभिरलक्ष्यं   
स्वप्रकाशचिदानन्दघनम्, सर्वगं हंसस्वच्छन्दं ध्यायेदिति   
समनान्तं विलाप्य अकृतकविमर्शोदयेन समाविशेत् ॥ २९३ ॥   
  
तदेतद् नाडिशुद्धिप्राणजयपूर्वकं सुघटं स्यात्, इत्याशयेन   
नाडिजयं तावदाह ----   
  
  
अपसव्येन पूर्येत सव्येनैव विरेचयेत् ॥ ७-२९४ ॥   
  
नाडीसंशोधनं चैतन्मोक्षमार्गपथस्य च ।   
  
  
सव्येन दक्षनासापथेन, रेचयेत् रेचकं कुर्यात्, अपसव्येन वामेन,   
पूर्येत वायुपूरणं कुर्यादित्यर्थः । एवमनवरतं   
क्रियमाणमेतन्नाडीनां मोक्षमार्गपथस्य वा मध्यधाम्नः शोधनं   
मारुतप्रशमनं भवति ॥   
  
प्राणजयं व्यक्तुमुपक्रमते ----   
  
  
रेचनात् पूरणाद्रोधात् प्राणायामस्त्रिधा स्मृतः ॥ ७-२९५ ॥   
  
  
प्राणस्यायमनं यथास्थितवाहविजयेन स्वायत्ततानयनम् ॥ २९५ ॥   
  
  
त्रय एते प्राणायामाः सर्वसाधारणेन नासिकापथक्रमेण   
निर्वर्त्यमानाः साधारणा बाह्याश्चेत्याह ----   
  
  
सामान्या बहिरेते तु…  
  
  
एतदभ्यासपूर्वमन्तःप्रयुज्यमानैः ----   
  
  
…पुनश्चाभ्यन्तरे त्रयः ।   
  
  
तानाह ----   
  
  
आभ्यन्तरेण रेच्येत पूर्येताभ्यन्तरेण तु ॥ ७-२९६ ॥   
  
निष्कम्पं कुम्भकं कृत्वा कार्याश्चाभ्यन्तरास्त्रयः ।   
  
  
आभ्यन्तरेण मध्यपथेनात्र रेचनं द्वादशान्ते, पूरणं हृदि,   
निष्कम्पं कुम्भकमिति निरायासं प्रशान्तकुम्भकमित्यर्थः । कार्या   
इति निर्वर्तनीया भवन्ति ॥ २९६ ॥   
  
अथ ----   
  
  
नाभ्यां हृदयसञ्चारान्मनश्चेन्द्रियगोचरात् ॥ ७-२९७ ॥   
  
प्राणायामश्चतुर्थस्तु सुप्रशान्त इति श्रुतः ।   
  
  
निष्कम्पकुम्भकानन्तरं हृदयसञ्चाराद् इति शनैः   
शनैर्हृदयादधः सञ्चारयुक्त्या प्राणं नाभ्यामेव नियम्येत्यर्थात्,   
तथा मन इन्द्रियगोचरादिति तत्प्रत्याहारयुक्त्या नाभ्यामेव नियम्य,   
मनोनियमपूर्वकं प्राणं नाभौ नियच्छतः सुप्रशान्तः प्राणायामो   
भवति ॥ २९७ ॥   
  
तदित्थम् ----   
  
  
प्राणरोधे तु सम्पूर्णे नाभौ नीत्वा समुच्छ्वसन् ॥ २९८ ॥   
  
  
अनन्तरम् ----   
  
  
शनैवीमोचयेद्वायुं वामनासापुटेन तु ।   
  
  
निरुद्धवायुप्रकोपापहाराय ॥   
  
एवं चारजयान्तं प्राणायामप्रत्याहारावभिधाय, धारणां   
निरूपयति ----   
  
  
वायवी धारणाङ्गुष्ठे आग्नेयी नाभिमध्यतः ॥ ७-२९९ ॥   
  
माहेयी कण्ठदेशे तु वारुणी घण्टिकाश्रया ।   
  
आकाशधारणा मूध्नी सर्वसिद्धिकरी स्मृता ॥ ७-३०० ॥   
  
  
पाददेशे तिर्यग्गतेः, नाभौ जाठराग्नेः, कण्ठे स्थितिपदे   
धरण्याः, घण्टिकायां रसस्य, ब्रह्मरन्ध्रे च व्योम्नः   
सद्भावात्तथैव धारणा उक्ताः । अत्र चोद्घाते   
दीक्षाप्रस्तावनिर्णीतं वर्णमण्डललाञ्छनाक्षरात्मकत्वं   
धारणाध्येयम् । तत्र प्रथमं कण्ठे पाथीका धारणां बद्ध्वा   
हृदयादुद्धातपञ्चकेन पञ्चगुणं पाथीवं तत्त्वं भिन्द्यात्,   
ततोऽनेनैव क्रमेण हृदयादेव चतुभीरुद्धातैश्चतुर्गुणमप्तत्त्वम्,   
ततो हृदयादेव नाभिक्षेत्रे त्रिभिरुद्धातैस्त्रिगुणमग्निम्, अनन्तरं   
हृदयादेव द्वाभ्यां पादाङ्गुष्ठगतं द्विगुणं वायुम्,   
ततोऽप्यङ्गुष्ठात् सङ्कोचयुक्त्या प्राणशक्तिमूर्ध्वमुद्बोध्य   
हृदयादेवैकोद्घातयुक्त्या शरवद् ब्रह्मरन्ध्रस्थमेकगुणं   
व्येमग्रन्थिं भित्त्वा, द्वादशान्तस्थस्य सर्वाः सिद्धयो भवन्तीति   
वाक्यार्थः ॥ ३०० ॥   
  
तदेतदाह ----   
  
  
एकद्वित्रिचतुष्पञ्चसङ्ख्योद्घातैः प्रसिद्द्यति ।   
  
  
उद्घातं लक्षयति ----   
  
  
सन्निरुद्धे तु वै प्राणे मूध्नी गत्वा निवर्तते ॥ ७-३०१ ॥   
  
स उद्घात इति प्रोक्तो ज्ञातव्यो योगिभिः सदा ।   
  
  
मूध्नी इत्युपलक्षणपरं कण्ठादिक्षेत्राणाम् । ज्ञातव्य इति   
तत्तत्स्थानानुसार्यनुभवात्मकोऽयमित्यर्थम्ः । अत एव   
पूर्वमनुभवप्रधान एवासावुक्तः ॥ ३०१ ॥   
  
अथ प्राणायामादीनां फलमादिशति ----   
  
  
रागद्वेषौ प्रहीयेते प्राणायामैः सुधारितैः ॥ ७-३०२ ॥   
  
धारणाभिर्दहेत् पापं प्रत्याहारेऽक्षसंयमः ।   
  
  
"पापं दहेत्" इत्यावारकपृथिव्यादिग्रन्थिभेदात्   
शुभाशुभकर्मबन्धविच्छेदात् ॥   
  
  
अथ यत्प्राणादिविषयं प्रश्नितम् ---- श्थानं रूपं च शब्दं च   
कर्म ब्रूहि (७ । २८६) इति, तत्क्रमेण निर्णेतुमाह ----   
  
  
हृदगुदे नाभिकण्ठे च सर्वसन्धौ तथैव च ॥ ७-३०३ ॥   
  
प्राणाद्याः संस्थिता ह्येते…  
  
  
व्यानान्ताः पञ्चेत्यर्थात् ॥   
  
एषां च ----   
  
  
…ॠऊपं शब्दं च मे शृणु ।   
  
  
तत्र ----   
  
  
द्रुततारनिभो रक्त इन्द्रगोपकसन्निभः ॥ ३०४ ॥   
  
क्षीराभः स्फटिकाभश्च पञ्चानां रूपलक्षणम् ।   
  
  
द्रुततारं गलितं रूप्यम् ॥ ३०४ ॥   
  
  
घण्टाकंसाब्दमधुरो गजनादो महाध्वनिः ॥ ७-३०५ ॥   
  
प्राणादीनां तु पञ्चानामयं शब्द उदाहृतः ।   
  
  
कंसं कांस्यम्, अब्दो मेघः, महाध्वनिः द्रुतनदीघोषोपमः ॥ ३०५ ॥   
  
एषां कर्मादिशति, तत्र ----   
  
  
जल्पितं हसितं गीतं नृत्तं युद्धगतिः कलाः ॥ ७-३०६ ॥   
  
शिल्पं च सर्वकर्माणि प्राणस्यैवं विचेष्टितम् ।   
  
  
कलाश्चित्राद्याः । सर्वकर्माणीत्येतान्येव ॥ ३०६ ॥   
  
  
  
प्रवेशयेदन्नपानं तन्मलं स्रावयेदधः ॥ ७-३०७ ॥   
  
अन्धत्वं श्रोत्ररोगं च अपानस्तु करिष्यति ।   
  
  
"च"शब्दाद् ग्रहणघ्राणादि ॥ ३०७ ॥   
  
  
अशितं लीढपीतं च समानः समतां नयेत् ॥ ७-३०८ ॥   
  
  
नाडीषु सञ्चारयेत् ॥ ३०८ ॥   
  
  
क्षोभो हिक्का तथा छिक्का उदानस्य विचेष्टितम् ।   
  
  
छिक्का क्षुतम् ॥   
  
  
स्वेदश्च रोमहर्षश्च शूलं दाहोऽङ्गभञ्जनम् ॥ ७-३०९ ॥   
  
व्यानस्यैतानि कर्माणि स्पर्शं चैव स विन्दति ।   
  
  
स एव लभते ॥ ३०९ ॥   
  
नागादीनां स्थानान्यादिशति ----   
  
  
अङ्गुष्ठजानुहृदये लोचने मूध्नी संस्थिताः ॥ ७-३१० ॥   
  
नागाद्याः…  
  
  
क्रमेणेत्यर्थः ॥ ३१० ॥   
  
सर्वेषामेषां शबलरूपता शबलशब्दता च तुल्येत्याह ----   
  
  
…बहुरूपश्च…  
  
  
चकाराद् बहुशब्दाः ॥   
  
  
…कर्म त्वेषां निबोध मे ।   
  
  
तत्राविकृतावस्थायां क्रमेण ----   
  
  
आह्लादोद्वेगजनकः शोषणस्त्रासनस्तथा ॥ ७-३११ ॥   
  
नागः कूर्मश्च कृकरो देवदत्तश्च पञ्चमः ।   
  
अतिनिद्राकरश्चान्यो योजकश्च धनञ्जयः ॥ ७-३१२ ॥   
  
  
अतिनिद्रा तन्द्रा, योजको देहान्तरसम्बन्धकृत् ॥ ३१२ ॥   
  
एषां विकृत्यवस्थायाम् ----   
  
  
श्वाससङ्कोचनच्छेदा घुर्घुरोत्क्रमणं तथा ।   
  
नागादीनां तु पञ्चानां मृत्युकाले विचेष्टितम् ॥ ७-३१३ ॥   
  
  
उत्क्रमणम् = देहविश्लेषः ॥ ३१३ ॥   
  
धनञ्जयकूर्मयोवीशेषस्त्वयम् यत् ----   
  
  
न चैव याति चोत्क्रान्तौ तनुं त्यक्त्वा धनञ्जयः ।   
  
  
कञ्चित्कालं शवशरीरं न मुञ्चति ॥   
  
  
आकुञ्चयति वै कूर्मः शोषयेच्च कलेवरम् ॥ ७-३१४ ॥   
  
  
आकुञ्चनं सन्धिसङ्कोचः । शोषस्ताल्वादिस्थानेषु ॥ ३१४ ॥   
  
तदेवं दशधा स्थितम् ----   
  
  
प्राणमेव जयेत् पूर्वं जिते प्राणे जितं मनः ।   
  
जिते मनसि शान्तस्य परं तत्त्वं प्रकाशते ॥ ७-३१५ ॥   
  
  
तत्र ----   
  
  
प्राणापानं गुदे ध्यायेत् प्राणसमानं नाभितः ।   
  
प्राणोदानं तु कण्ठे तु प्राणव्यानं तु सर्वगम् ॥ ७-३१६ ॥   
  
  
प्राणशब्दोऽत्र सामान्यप्राणवाची अपानादीनां विशेषरूपाणां   
सामानाधिकरण्येन प्रयुक्तः । यस्तु बहिःप्रसरणात्मा विशेषरूपः   
प्राणस्तं पूर्वोक्तदेशे हृदि ध्यायेत् ।   
यथोक्तवर्णशब्दाद्यात्मानश्चैते ध्याता वशीकृता भवन्ति ॥ ३१६ ॥   
  
एवमेव च ----   
  
  
नागाद्याः प्राणसंयुक्ताः…  
  
  
सामान्यप्राणसम्बद्धाः ॥   
  
एतान् यथोक्तरूपान् पूर्वोक्तेषु ----   
  
  
…ष्वस्थानेषु निरोधयेत् ।   
  
  
तदेतस्य दशकस्य यावता कालेन निरोधाज्जितता भवति, तत्कालं   
वक्तुमाह ----   
  
  
निरुद्धस्य च यः कालस्तं वक्ष्यामि निबोध मे ॥ ७-३१७ ॥   
  
तालात् प्रभृति तं ध्यायेद्यावत् पञ्च शतं गतम् ।   
  
जितोऽनिलो भवत्येव सङ्क्रान्त्युत्क्रान्तिकर्मणि ॥ ७-३१८ ॥   
  
  
अङ्गुल्या जानुभ्रमणावधिकालस्तालः । तेषां यावत्पञ्चशतं   
गच्छति, तावद्यदि प्राणादीनामविचलं ध्यानं सिध्यति, तदा ते जिता   
भवन्ति । ततश्च परशरीरसङ्क्रान्तौ उत्क्रान्तौ च सामर्थ्यं भवति   
॥ ३१८ ॥   
  
इदं च तज्जयेऽभिज्ञानम् ----   
  
  
दिव्या कान्तिः शुभो गन्धः प्रज्ञा चास्य विवर्धते ।   
  
दिव्या दृष्टिश्च श्रवणं दिव्या वाक् च प्रजायते ॥ ७-३१९ ॥   
  
वायुवद्विचरेल्लोकान् सिद्धान् देवांश्च पश्यति ।   
  
मनसा चिन्तितावाप्तिः प्रवर्तेत गुणाष्टकम् ॥ ७-३२० ॥   
  
सर्वकामसुसम्पूर्णम्ः सर्वद्वन्द्वविवजिन्तः ।   
  
संसारबन्धनिर्मुक्तः शिवतुल्यश्च जायते ॥ ७-३२१ ॥   
  
  
गुणाष्टकमणिमादिकम् । तदियता ग्रन्थेन  
  
"दशघा योगमार्गेण हंसस्वच्छन्दमभ्यसेत्" (७-२९३)  
  
इति यदुपक्रान्तमभूत्तन्निर्वाहितम् ॥ ३२१ ॥   
  
अथेदानीं सगर्भप्राणीयधारणाभिर्योगिनां   
योगोचितजाग्रदाद्यवस्था दर्शयन्   
दर्शनान्तरोक्तवेधसमावेशस्वरूपज्ञानं शिक्षयति ----   
  
  
प्राणापानौ तु संयोज्य ह्रस्वकोटिसमन्वितौ ।   
  
नाभ्याधारे च योगीन्द्रः…  
  
  
यदा तिष्ठेत् तदास्य ----   
  
  
…ष्वेदः कम्पश्च जायते ॥ ७-३२२ ॥   
  
  
हृदये प्रशान्ताशेषतरङ्गानाहतविश्रान्त्यनन्तरं यदा   
मन्त्रवृद्धेरुन्मिषत्ता भवति, तदा हृदि सामरस्यावस्थितौ   
प्राणापानौ ह्रस्वकोट्याकारकलाविमर्शनेन युक्तावधः   
प्रसरणक्रमेण नाभौ संयोज्य, प्रोक्तकालं तिष्ठतः स्वेदकम्पौ   
भवतः ॥ ३२२ ॥   
  
अथासौ ----   
  
  
पुनरेव तु हृत्स्थौ हि प्राणापानौ निरोधयेत् ।   
  
दीर्घकोटिसमायोगात् तत्क्षणाच्च पतेद् भुवि ॥ ७-३२३ ॥   
  
  
नाभिपदविश्रान्त्यनन्तरमूर्ध्वमारुह्य हृत्स्थं कृत्वा   
दीर्घात्मकमान्त्रद्वितीयकलाविमर्शनपरो निरोधयेत् इति   
तत्कालोच्चारस्थाने कण्ठान्ते प्रोक्तकालं  
  
  
तिष्ठेत्, तदेकाग्रताप्रकर्षाद् भुवि पतेत् ॥ ७-३२३ ॥   
  
  
ततोऽपि यद्यसौ ----   
  
  
कण्ठस्थं च तथैवेह प्राणमेव निरोधयेत् ।   
  
प्लुतकोटिसमायोगात् स्वप्नवृत्तिस्ततो भवेत् ॥ ७-३२४ ॥   
  
  
उल्लासे सत्यपानप्रशमात् प्राणमितीहोक्तम्, कालम् प्लुतकोटिः,   
पूर्वोक्तनीत्या ताल्वन्तोच्चारी मकारकलाविमर्शः । स्वप्नोऽत्र   
जिज्ञासितवस्तुप्रथनात्मा योग्युचितः । एवमादिशता कम्प-स्वेद-पाता   
योगिजागरा इति निरूपितं भवति ॥ ३२४ ॥   
  
यदा तु ----   
  
  
भ्रूमध्ये बिन्दुयोगेन प्राणरोधं तु कारयेत् ।   
  
सुषुप्तं जायते तत्र क्षणाच्चैव प्रबुद्ध्यते ॥ ७-३२५ ॥   
  
  
प्लुतेनैव तालुनो भेदितत्वान्मान्त्रविन्दुकलाव्याप्तिविमर्शेन भ्रूमध्ये   
प्रोक्तकालं तिष्ठतः प्रशान्तमनोवृत्तिः सुषुप्तावस्था उदेति,   
क्षणाच्च प्रबुद्ध्यत इति न लौकिकवत् तमोवरणेन अभिभूयते ।   
तदुक्तं ----   
  
"तदन्यत्र तु चिन्मयः" (स्प० २ । २)  
  
इति ॥ ३२५ ॥   
  
ततोऽपि ----   
  
  
मूर्धद्वारं समाश्रित्य निष्कलं ध्यानमारभेत् ।   
  
एवमभ्यसतस्तस्य प्रत्ययस्तु तदा भवेत् ॥ ७-३२६ ॥   
  
पिपीलकण्टकावेधो मूर्ध्वद्वारं विभिन्दतः ।   
  
  
निष्कलमिति वर्णज्योतिर्ध्वनिव्याप्त्युल्लङ्घनात् स्पर्शनानुभवरूपम्,   
पिपीलकण्टकावेध इति सञ्चरत्पिपीलस्पर्शतुल्यकण्टकस्पर्शतुल्यश्च   
स्पर्श इत्यर्थः ॥ ३२६ ॥   
  
किं च ----   
  
  
भित्त्वा क्रमेण सर्वाणि उन्मन्यन्तानि यानि तु ॥ ३२७ ॥   
  
पूर्वोक्तलक्षणैर्देवि…  
  
  
लक्षणैरिति प्रणवाधिकारोक्तैरनुभवैर्युज्यते इति शेषः ।   
तावदन्तात्र तुर्यदशा ॥   
  
अथैतत्सर्वम् ----   
  
  
…ट्यक्त्वा स्वच्छन्दतां व्रजेत् ।   
  
  
गाढगाढोन्मनापदविश्रान्तिपदप्रकर्षात् तुर्यातीतदशालाभात्   
चिदानन्दघनपरभैरवसमावेशमनुभवति योगीन्द्र इत्यर्थः ॥    
  
न केवलं देहोत्तीर्ण एव पदेऽस्य परसमावेशो घटते, यावत् ----   
  
  
जायते उन्मनस्त्वं हि देहेनानेन साधके ॥ ७-३२८ ॥   
  
  
देहावस्थायां व्युत्थानेऽपि साधकस्य   
समावेशप्रकर्षात्तदानन्दरससंस्काराद् घूर्णमाणतैव   
भवतीत्यर्थः ॥ ३२८ ॥   
  
किं चायं स्वातन्त्र्यशक्त्युन्मेषात् ----   
  
  
सङ्क्रामेत् परदेहेषु क्षुत्तृष्णाभ्यां न बाध्यते ।   
  
अतीतानागतं चैव त्रैलोक्ये यत् प्रवर्तते ॥ ७-३२९ ॥   
  
प्रत्यक्षं तद् भवेत्तस्य सर्वज्ञत्वं च जायते ।   
  
  
यच्च प्रवर्तते इति यदपि वर्तमानं किञ्चिदस्ति, तदस्य सर्वं   
प्रत्यक्षीभवति । सर्वज्ञत्वम् इति   
क्रमेणाभ्यासप्रकर्षान्मन्त्रमन्त्रेशादितुल्यो भवतीत्यर्थः ॥ ३२९ ॥   
  
पाटलिकं प्रमेयमुपसंहरन् पटलान्तरेण सङ्गतिं दर्शयति ----   
  
  
प्रसङ्गेऽध्यात्मकालस्य ज्ञानं विज्ञानमेव च ॥ ७-३३० ॥   
  
सर्वमेतत् समाख्यातमंशकांश्च निबोध मे ।   
  
  
अध्यात्मकालकथनप्रसङ्गेन तत्त्ववृत्त्या ज्ञानं   
मृत्युजययोगिजागरावस्थाद्यात्मकवेधादिरूपं च   
विज्ञानमेतदुक्तमनुक्तमप्यनुजिघृक्षावेशात्, अतः ----   
  
"कालांशकं च देवेश कथयस्व प्रसादतः" (७-१)  
  
इति यत् प्रश्नितम्, ततः कालस्वरूपं कथितं प्रसङ्गाज्ज्ञानं   
विज्ञानं चाप्यादिष्टम् । अंशकस्वरूपं तु निर्णेतुमवशिष्टम् ।   
अत्ॐऽशकान् भाविपटलेन निर्णेष्यमाणन्निबोध जानीहीति पाटलिकी   
सङ्गतिरिति शिवम् ॥ ३३० ॥   
  
शंवित्स्फारव्याप्त्या विश्वं प्राणान्तःस्थं सम्यग्ज्ञात्वा ।   
  
तास्ताः सिद्धीरंशज्ञप्त्या पूर्णास्थितिं यायात् ॥"   
  
  
इति श्रीस्वच्छन्दतन्त्रे   
श्रीमहामाहेश्वराचार्यवर्यश्रीक्षेमराजविरचितोद्द्योताख्यव्याख्योपेते   
कालाधिकारः नाम सप्तमः पटलः ॥ ७ ॥   
  
  
  
  